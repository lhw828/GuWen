<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 91 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 91 页/共 202 页
  </h1>
  <div class="content">
   分野天文井鬼分野鹑首之次
　　建置沿革禹贡雍州之地周王畿地春秋时为秦国都始皇时为内史地汉初属雍国后为右扶风地后汉因之【三辅黄图扶风在夕隂街北光武后出治槐里献帝起居注中平六年省扶风都尉置汉安郡镇雍隃麋杜阳陈仓汧五县】三国魏为扶风郡地晋为秦国地后魏太延二年于雍县置平秦郡【时扶风郡治好畤领美阳等县皆非今府地】太和十一年兼置岐州西魏改郡曰岐山隋开皇三年郡废大业初改州为扶风郡唐武徳初复曰岐州天寳元年复曰扶风郡至徳元载改曰凤翔郡二载升为西京凤翔府上元元年置凤翔军节度使二年罢京隶闗内道五代曰岐州宋曰凤翔府扶风郡凤翔军节度属秦凤路金亦曰凤翔府为凤翔路治【皇统二年升为府军名天兴大定十九年更名凤翔军二十七年升总管府】元初仍立凤翔路总管府至元九年更为散府属陜西行省明曰凤翔府属陜西布政使司
　　本朝因之属陜西省领州一县七
　　凤翔县【附郭东西距七十五里南北距九十里东至岐山县界四十里西至汧阳县界三十五里南至寳鸡县界四十里北至麟逰县界五十里东南至岐山县界六十三里西南至寳鸡县界五十里东北至麟逰县界九十里西北至汧阳县界六十五里春秋时雍邑为秦都后置雍县汉属右扶风后汉及晋因之后魏为平秦郡及岐州治隋为扶风郡治唐为鳯翔府治至徳二载改曰凤翔县又析置大兴县宝应元年省凤翔县入天兴宋因之金大定十九年改天兴县曰凤翔仍为府治元初属凤翔路明属凤翔府　本朝因之】岐山县【在府东五十里东西距四十五里南北距八十里东至扶风县界三十五里西至凤翔县界十里南至郿县界三十里北至麟逰县界五十里东南至郿县界四十里西南至寳鸡县界四十里东北至扶风县界六十里西北至凤翔县界七十里汉右扶风雍美阳二县地后魏太平真君六年置周城县属平秦郡后周废天和四年改置三龙县隋开皇十六年改曰岐山县属扶风郡唐属凤翔府宋金元明仍属凤翔府　本朝因之】寳鸡县【在府西南九十里东西距一百八十里南北距一百七十里东至岐山县界九十里西至甘肃秦州界九十里南至汉中府凤县界一百三十里北至汧阳县界四十里东南至岐山县界一百里西南至凤县界九十里东北至凤翔县界五十里西北至陇州界四十五里秦置陈仓县汉属右扶风后汉及晋因之东晋末废改置宛川县后魏因之西魏复曰陈仓后周兼置显州寻州县俱废隋开皇十八年复置陈仓县仍属扶风郡唐属凤翔府至徳二载改县曰凤翔寻又改曰寳鸡宋金元明俱属凤翔府　本朝因之】扶风县【在府东一百十里东西距六十五里南北距一百里东至干州武功县界四十里西至岐山县界二十五里南至郿县界三十里北至麟逰县界七十里东南至武防县界四十里西南至郿县界二十里东北至干州界四十里西北至岐山县界二十里汉美阳县地唐初为岐山县地武徳三年分置围川县四年属稷州贞观八年改曰扶风县属岐州至徳中属凤翔府宋因之金初改曰扶兴寻复故元明俱属凤翔府　本朝因之】郿县【在府东南一百十里东西距九十里南北距六十里东至西安府盩厔县界六十里西至岐山县界六十里南至汉中府洋县界五十里北至扶风县界十里东南至盩厔县界六十里西南至岐山县界六十里东北至扶风县界二十五里西北至岐山县界十五里周郿邑汉置郿县属右扶风为右辅都尉治后汉及晋因之后魏废太平真君六年改置平阳县属武都郡西魏改县曰郿城后周改置周城县天和元年于县置云州建徳三年州废隋开皇十八年改县曰渭滨大业二年又改曰郿县属扶风郡义宁二年于县置郿城郡唐武徳初改曰郇州三年州废县属稷州七年属岐州后为凤翔府宋因之金贞祐四年分属恒州元初升为郿州至元初复为县属奉元路明还属凤翔府】
　　【本朝因之】麟逰县【在府东北一百二十里东西距一百三十里南北距八十五里东至干州界七十里西至凤翔县界六十里又至汧阳县界一百五十里南至扶风县界四十里北至干州永夀县界四十五里东南至干州界七十里西南至岐山县界四十里东北至永夀县界四十五里西北至甘肃平凉府灵台县界一百十里秦杜阳邑汉置杜阳县属右扶风后汉初废永和二年复置仍属右扶风晋废隋大业初改置普润县属扶风郡义宁元年増置麟逰县兼置栖凤郡二年改郡曰麟逰兼领普润县唐武徳元年改郡曰麟州贞观元年州废二县俱属岐州后俱属凤翔府宋金因之元废普润县入麟逰属凤翔路明属凤翔府　本朝因之】汧阳县【在府西少北七十里东西距七十里南北距九十里东至凤翔县界三十五里西至陇州界四十五里南至寳鸡县界二十里北至甘肃平凉府灵台县界七十里东南至寳鸡县界二十五里西南至陇州界五十里东北至凤翔县界五十里西北至陇州界三十五里汉置隃麋县属右扶风后汉属隃麋国晋省入汧县后周置汧阳县兼置汧阳郡寻废郡隋属扶风郡唐属陇州宋因之金移陇州来治元仍属陇州明嘉靖中改属凤翔府　本朝因之】陇州【在府西少北一百五十里东西距一百六十五里南北距二百里东至汧阳县界四十五里西至甘肃秦州清水县界一百二十里南至寳鸡县界一百四十里北至甘肃平凉府崇信县界六十里东南至寳鸡县界一百二十里西南至秦州界二百二十里东北至平凉府灵台县界六十里西北至平凉府华亭县界七十里周时秦汧邑汉置汧县属右扶风后汉及晋因之后魏置陇东郡正光三年兼置东秦州孝昌三年陷废永熙三年复置东秦州及汧隂县西魏废帝三年改州曰陇州县曰杜阳后周复曰汧隂天和五年州废大象二年复置隋开皇三年郡废五年改县曰汧源大业三年州废属扶风郡义宁二年复置陇东郡唐武徳元年复曰陇州天寳元年改为汧阳郡乾元元年复曰陇州属关内道天复元年置保胜军节度宋仍曰陇州汧阳郡属秦凤路金移州治汧阳元初复移治汧源属巩昌路延祐四年省汧源县入州明属凤翔府本朝因之】
　　形势地形险阻原田肥美【二南诗谱】右袤泾原地平少岩阻【唐书王承元传】南望斜谷口三山如犬牙西观五丈原郁曲如长蛇【宋苏轼诗】四山之中五水之会陇闗阻其西益门扼其南【府志】
　　风俗民厚重质直无骄惰浮靡之习【诗传】修习战备髙尚气力以射猎为先【乐史太平寰宇记】勤稼穑务本业俗习忠厚士皆儒雅【府志】
　　城池凤翔府城【周十二里有奇门四濠广三丈唐　李茂贞筑　本朝乾隆十七年重修】岐山县城【周五里一百二十步门二濠广三丈元至元中因旧址修筑　本朝顺治十四年乾隆十八年俱増修】寳鸡县城【周二里七分门三濠广一丈七尺　本朝乾隆二十八年重修】扶风县城【周四里门七西北依山东南因湋水为池明景泰元年筑　本朝顺治十七年乾隆十七年俱重修】郿县城【周三里门三城外有濠元至大元年筑　本朝乾隆二十七年重修】麟逰县城【周三里门三明天顺中増筑外城因山为险周九里有奇　本朝乾隆三十一年重修】汧阳县城【周三里有奇门四濠广一丈五尺明嘉靖中筑　本朝雍正七年重修】陇州城【周五里有奇门四濠广一丈五尺明景泰初筑　本朝顺治十七年乾隆二十年俱重修】
　　学校凤翔府学【在府治东里许旧在治东南宋庆厯中建明洪武初徙今所入学额数二十名】凤翔县学【在县治东南府学之西明洪武中建入学额数十五名】岐山县学【在县治东唐武徳中建元至元中重建　本朝顺治十四年增修入学额数十二名】寳鸡县学【在县治西元泰定时建入学额数十五名】扶风县学【在县治东宋皇祐元年建入学额数十二名】郿县学【在县治西明洪武十四年建入学额数十二名】麟逰县学【在县治东明洪武初建入学额数八名】汧阳县学【在县治东旧在故县内明嘉靖中徙建今所入学额数十二名】陇州学【在州治西南二里许旧在故城内明宣徳中徙建今所　本朝顺治十一年重修入学额数十二名】岐阳书院【在府治东又名崇正书院本宝昌寺故址明正徳中建书院祀周公召公太公以宋儒张载配东西庑祀名宦乡贤又凤翔书院在凤翔县治南乾隆四年建又寳鸡县有鸡峯书院乾隆八年建郿院有横渠书院本宋儒张子故居元泰定中建详见古迹各州县并设义学社学】
　　户口【原额人丁五十四万五千六百六十九又滋生人丁一千一百五十二屯丁九千八百四十五】田赋【田地三万九千五百七十一顷七亩六分九厘零额徴地丁银二十万五千二百十七两九钱三分七厘零粮一百三十石七斗八升一合零屯田三千五顷八十四亩四分七厘零额徴地丁银三千二百十六两八钱五分九厘零粮一万六千八百石二斗一升九合零　更名田三百四十七顷九十六亩七分五厘零额征地丁银三千四百五十八两五钱八分六厘零粮一万三千二百九石二斗二升八合零】
　　山川鸡冠山【在凤翔县北三十里】杜阳山【在凤翔县东北郦道元水经注故雍县有杜阳山山北有杜阳谷有地穴北入不知所极在天柱山南王存九域志天兴县有杜阳山明统志山在府东北二十五里其麓有老君坡杜水所出】紫荆山【在凤翔县东北十五里】雍山【在凤翔县西北水经注雍水出雍山明统志在府城西北三十里】灵山【在凤翔县西北三十五里】岐山【在岐山县东北禹贡导岍及岐诗周颂彼徂矣岐有夷之行国语内史过曰周之兴也鸑鷟鸣于岐山史记封禅书自华以西名山曰岐山汉书地理志美阳县禹贡岐山在西北水经注小横水厯周原下水北即岐山顔师古曰其山两岐俗呼箭括岭萧徳言括地志岐山亦名天柱山在岐山县东北十里寰宇记岐山即天柱山周鸑鷟鸣于山上时人亦谓此山为凤凰堆或云其峯髙峻逈出诸山状若天柱因以为名胡三省曰在凤翔东四十里县志天柱山在县北十里一名凤凰山一峯如柱又云岐山在县东北五十里葢即指箭括山也】石楼山【在岐山县南五十里西接寳鸡县界形如楼阁上有龙湫祷雨辄应】青峰山【在岐山县南一百五十里】桥山【在岐山县西南五十里与寳鸡县接界】五将山【在岐山县东北与麟逰县接界晋太元十年慕容冲攻逼长安苻坚以防书有云帝出五将久长得遂奔五将山为姚苌将吴忠所执水经注扶风杜阳县有五将山李吉甫元和郡县志山在岐山县西北六十里旧志在县东北五十里又在麟逰县西南五十里】崛山【在岐山县东北四十里山多石穴唐建耆阇寺亦名耆阇山皆岐山绵亘而异名也】箭括山【在岐山县东北六十里南去麟逰县五十里亦即岐山其最髙处为箭括岭岭巅有阙故名明统志以此为即太王所逾之梁山误又有三龙山在县东北后周以此名县】陈仓山【在寳鸡县南一名寳鸡山史记封禅书秦文公十九年得陈寳于陈仓北阪其神若雄鸡水经注陈仓县有陈仓山山上冇寳鸡鸣祠昔秦文公感伯道之言逰猎于陈仓遇之于北阪得若石马其色如肝归而寳祠之故曰陈宝其来也自东南煇煌声若雷野鸡皆鸣故曰鸡鸣神也元和志山在陈仓县南十里接梁凤二州界唐书地理志寳鸡县有寳鸡山明统志陈仓山在县东南四十里一名鸡峯山有三峯并峙为县之胜】石鼔山【在寳鸡县东南元和志石鼓文在天兴县南二十里许石形如鼔其数有十葢纪周宣王畋猎之事其文即史防之迹也明统志石鼔山在寳鸡县东南二十里山麓旧有石如鼔者十今在国子监　按诸志皆以山因石鼓而名然刘昭郡国志注引三秦记云陈仓县有石鼔山将有兵此山则鸣似又不因石鼔得名也】石塔山【在寳鸡县东南七十里上有石盆嵗旱祷雨于此】益门山【在寳鸡县西南十五里即秦岭之北谷古益州境由此而入故曰益门】煎茶坪山【在寳鸡县西南六十里旧志俗传汉髙帝出故道时驻马煎茶于此又蛇山在县西南八十里】茂陵山【在扶风县东三十里相传汉末马超居此】飞凤山【在扶风县南一里一峰孤峙势如凤翥】贤山【在扶风县南二十里峯峦峻秀对眺终南逺临渭水山有洞相传为昔贤处】明月山【在扶风县北五十里白石灿烂夜有光如月山壑有清风洞洞口径尺许风声长吼其深莫测山之东接干州界】梁山【在扶风县东北六十里东接干州界详见干州】美山【在扶风县西北五十里山多奇石青绀嵌空比于灵壁美水出此】终南山【在郿县南三十里寰宇记岐山县有终南山东连亘入京兆府界明统志在岐山县南五十里连亘扶风鄠县长安蓝田界西抵大散闗】太白山【在郿县南接汉中府洋县界即终南山别名汉书地理志武功县太一山古文以为终南垂山古文以为惇物皆在县东水经注太白山在武功县南去长安三百里不知其髙几何俗云武功太白去天三百山下军行不得鼓角鼓角则疾风雨至杜南达曰太白山南连武功山于诸山最为秀杰冬夏积雪望之皓然山上有谷春祠山下有太白祠元和志太白山在郿县东南五十里寰宇记周地图记云太白山上恒积雪无草木山半有横云如瀑布则防雨人常以为故语曰南山瀑布非朝即暮按唐史天寳八载太白山人李浑上言有神人言金星洞内有玊版石纪圣皇福夀之符命御史中丞王鉷入山求获之于是封太白山神为神应公四时祭祀改金星洞为嘉祥洞王应麟地理通释西京赋以终南太一并列唐六典又以终南太白并列明非一山葢终南南山之总名太一太白此山之别号府志太白山在郿县东南四十里钟西方金星之秀闗中诸山莫髙于此上有湫池虽三伏亦凝水道书以为第十一洞天县志太白山北有四觜山山峦如叠嶂迤登太白峰俯瞰羣山若冈阜其南为武功山即古垂山俗譌为嶅山其西曰瓦窑山又西曰驼羊峰抵斜谷接岫连麓周五百里】马冡山【在郿县西水经注渭水东迳马冡北诸葛亮与步隲书曰马冡在武功东十余里有髙势明统志有衙岭山在郿县西南十五里俗呼马鞍山县志马鞍山一名马岭山　按马鞍山葢即马冡之譌若衙岭山斜水所出在今褒城县界明志误】童山【在麟逰县外城内北隅山脉自平凉府灵台县蜿蜒至此轩然直上为山脉结聚处】紫石山【在麟逰县东二十里二水合流处山麓石皆紫色山半有瀑布自石腹中出直下层崖有龙飞凤舞之势】石臼山【在麟逰县南少东十里两掖拱起如翼中有平地数亩有云湫池其絶顶石壁千寻可望邠干相传唐太宗每幸九成宫使徐世勣屯军于此营址尚存】天台山【在麟逰县西五里即九成宫故墟其阳崇岩崛起上有苍松古柏】鸣凤山【在麟逰县西五里与天台山相对小石孤立状如岛屿相传尝有凤凰鸣于其上亦名凤凰山人有屏山在鸣鳯山北苍崖百尺势折如屏巨石危悬若坠有泉自崖半石罅中出亦名滴水崖】寳玊山【在麟逰县西七十里又县西八十里有龙凤山】马鞍山【在麟逰县东南十里】吴双山【在麟逰县东南四十里南接扶风县界有四峯争耸北曰接辰南曰聫斗东曰萃旭西曰落照俗名吴重山又名四峯山险峻可资守御明崇祯十二年贼张一明据此月余始平扶风县志山在县北五十里】青莲山【在麟逰县西南二十里唐九成宫之屏山也】加伏山【在麟逰县西北四十里羣山环拱聫络数十里接灵台县界】龙泉山【在汧阳县东十五里有泉出其下】卧虎山【在汧阳县明统志在汧阳县东二里以形似名县志今在县城稍西】岍山【在陇州西书禹贡导岍及岐隋书地理志汧源县有汧山括地志山在汧源县西四十里东隣岐岫西接陇冈元和志在汧源县西六十里北与陇山接禹贡导岍及岐是也　按两汉志皆谓吴山即汧山通典元和志寰宇记俱别有岍山与吴山不相防近志皆因之然脉络相连在古只是一山也】慈山【在陇州西四十里汧水所经】闗山【在陇州西八十里其山髙峻盘折而登凡五十里始至絶顶有分水岭为秦凤要害之地】天井山【在陇州西百里山顶有井四时不涸与闗山皆即陇山之异名与清水县分界】紫塠山【在陇州南唐书地理志吴山县有紫塠山明统志在州南四十里色如堆紫旧属吴山县】吴山【在陇州南周礼职方氏雍州其山镇曰岳山史记封禅书自华以西名山曰岳山吴岳汉书地理志汧县吴山古文以为岍山后汉书郡国志汧县有吴岳山本名汧水经注吴山三峯霞举叠秀云天崩峦倾返山顶相捍望之恒有落势国语所谓虞山元和志吴山在吴山县东南五十里秦都咸阳以为西岳今为国之西镇山国语谓之西吴寰宇记郭璞曰吴岳别名开山州志山在州南八十里有峯十七得名者五中为镇西峰甲而独秀镇西之左为大贤峯右为灵应峯峯上有雷神祠峯下崖髙千丈飞流飘漾谓之晴岩飞雨又有灵湫嵗旱乡民祷雨于此灵应之南为会仙峯大贤之左为望辇峯峯下有大锦屏小锦屏相去里许耸峭如壁其余有真人洞餐霞洞阎王窆神岔沟元鹤巢凤凰石巢诸胜又有笔架山在吴山岳庙前山势如笔架一名小五峯】龙盘山【在陇州东南隋书地理志南由县有盘龙山寰宇记龙盘山在吴山县东南七里州志山势盘曲如龙为一州之胜】西秦山【在陇州西南寰宇记在龙安县北二十里山内有秦王试剑崖旧志在州西南六十里】金门山【在陇州西南百里两山对峙如门渭水流其中水经渭水东南出石门疑即此】秦岭山【在陇州西南辛氏三秦记秦岭西尽汧陇寰宇记在陇安县西南过渭河接凤州界】陇山【在陇州西北接秦州清水县界汉书武帝纪元鼎五年十月行幸雍遂隃陇登空洞张衡西京赋右有陇坻之隘水经注汧水出汧县西山世谓之小陇山岩嶂髙险不通轨辙故张衡四愁诗曰我所思兮在汉阳欲往从之陇坂长元和志陇山在汧阳县西六十二里明统志在陇州西北六十里】景福山【在陇州西北八十里一名龙门山上有凤爪朝元定心三峯下有甘露泉】大虫岭【在寳鸡县东北亦名西平原接凤翔县界宋史绍兴十年吴璘杨政与金将萨理罕夹渭而军璘置军大虫岭萨理罕觇之曰善战者立于不败之地此难与争遂引去明统志西平原在寳鸡县东北十里宋吴璘与金萨里罕相持处旧志原去鳯翔县三十里葢据髙峻处故谓之岭萨哩罕旧作撒离喝今改】秦王岭【在郿县东十余里稍西曰小秦王岭有石表曰东西岭堠相唐太宗为秦王时屯兵于此】箭筈岭【在郿县东南十里五代梁贞明六年蜀将陈彦威出散闗败岐兵于箭筈岭旧置闗于此又蛇儿岭在县东五里势如长蛇】崔模岭【在麟逰东北寰宇记在县东北五十里县志谓之催木岭在县东北四十里隋营仁夀宫自渭上运木经此】鱼塘峡【在麟逰县南二十里层棱如削怪石百出又县西二十五里有龙窝峡】石鼓峡【在麟逰县北十里澄水所经峡凡三折不容旋马飞涛激浪声喧若雷】塔儿峡【在陇州东南四十里旁有石洞数文可容百余人青山环峙一水七折方出峡口峡前又有三水合流而下】青阳峡【在陇州西北四十里唐杜甫有诗】黄花谷【在凤翔县北二十里又牛鉢谷在县北三十里】麦涧谷【在寳鸡县西七十里明洪武三年谷中产瑞麦故名】斜谷【在郿县西南史记货殖巴蜀四塞然栈道十里唯褒斜绾毂其口后汉书郡国志武功县有斜谷蜀志秦密曰三皇乗祗车出谷口今之斜谷是也建兴六年诸葛亮扬声田斜谷道取郿十二年亮悉大众由斜谷出后魏纪正始四年开斜谷旧道地形志平阳县有斜谷元和志褒斜道一名石牛道宋李文子蜀鉴斜谷在郿县南谷中皆穴山架木而行县志斜谷在县西南三十里入谷口二百二十里抵凤县界出连云栈复百五十里出谷抵褒城长四百七十里旧设闗尉复移置寳鸡县之方寨今土人犹称曰斜谷闗又见汉中府】沙金谷【在陇州西北十五里亦作杀金谷宋建炎中诸将败金兵于此又水谷在州东北五里雨暴水溢衡齧州城为患】五畤原【在凤翔县南史记秦本纪襄公始祠上帝西畤文公十年初为鄜畤宣公四年作密畤封禅书秦文公梦黄蛇自天下属地其口止于鄜衍史敦曰此上帝之征于是作鄜畤祭白帝宣公作密畤于渭南祭青帝灵公作吴阳上畤祭黄帝作下畤祭炎帝献公作畦畤栎阳祀白帝及秦并天下诸祠唯雍四祀上帝为尊汉二年髙帝入闗曰吾闻天有五帝止有四何也莫知其説于是髙祖曰吾知之矣乃待我而具五也乃立黑帝祠命曰北畤汉书地理志雍县有五畤括扡志五畤原在雍县南五十里又寰宇记有三畤原在扶风县南二十里旧志原东连武功县界秦鄜畤密畤吴阳上畤皆近北原故名】彭祖原【在凤翔县西二十五里】周原【在岐山县东北岐山下诗大雅周原膴膴堇荼如饴原之得名以此帝王世纪周城南有周原水经注小横水迳周城厯周原下旧志原东西横亘地寛平而肥美在岐山县东四十里】五丈原【在郿县西南与岐山县接界蜀志建兴十二年诸葛亮悉大众由斜谷出据武功五丈原与司马懿对于渭南分兵屯田为久住之基耕者杂于渭滨居民之间而百姓安堵军无私焉水经注渭水迳五丈原北渭水南源也又斜水迳五丈原东诸葛亮与步隲书曰仆前军在五丈原原在武功西十里余魏书地形志平阳有五丈原隋书地理志郿县有五丈原元和志原在郿县西南二十五里明统志在县西三十里旧志原在岐山县南五十里】积石原【在郿县西北接岐山县界魏志青龙二年诸葛亮出斜谷田于兰坑时司马宣王屯渭南郭淮防亮必争北原遂先据之晋书本纪时亮上五丈原将北渡渭郭淮与亮会于积石临原而战亮不得进还五丈原杜佑通典郿县有东积石原西积石原元和志原在郿县西北二十五里郿县志原在县西南距五丈原二十五里又马头原在淸湫堡南苻登破姚苌于此】和尚原【在寳鸡县西南宋绍兴初吴玠大败金兵于此文献通考和尚原在大散闗之东距寳鸡两驿过此则路径散漫无所限隔明统志原在县西南三十五里大散闗之东县志又有八角原在县西二十里其形八角乂陵原在县治北以金陵河迳其左故名其脉自吴山延亘而来形如屏障】方山原【在陇州西南晋隆安初武都氐屠飞啖铁等叛杀秦陇东太守姚囘屯据方山原宋绍兴中吴玠与金兵战于此宋会要绍兴十一年金求商州及和尚方山二原许之于是遂以大散闗为界州志原在州西南一百四十里】五里坡【在鳯翔县西宋建炎三年熙河将张严追击金兵及凤翔境上至五里坡金将罗索伏兵坡下严遇伏败死县志坡在县西与汧阳县接界　罗索旧作娄室今改】龙尾坡【在岐山县东晋义熙十一年夏将赫连建入新平后秦将姚弼与战于龙尾堡禽之唐武徳七年移岐山县治于龙尾驿城葢昔时尝置堡及驿于此中和元年凤翔节度使郑畋败黄巢兵于龙尾坡明统志龙尾坡在县东二十里】响珰坡【在郿县西十里人行则有声故名】钟吕坪【在郿县东南五十里南山内小山不甚髙而顶寛平俗传钟吕道于此】石墨洞【在汧阳县东南三十里石门遗事洞产石墨汉尚书令仆丞郎月给隃糜墨二枚或即此然墨粗不堪用】秦王洞【在汧阳县南二十里与石墨洞相近有石穴深数丈寒冽逼人入洞数里闻水声滴沥则寒不可入】丹阳洞【在陇州北里许世马丹阳成仙处中有殿阶下有柏分十股柏中有清泉四时不涸】渭水【自甘肃秦州清水县流入陇州迳宝鸡县治南又东迳岐山县南又东迳扶风县南郿县北接干州武功县界又东入西安府盩厔县界水经注渭水东南出石门度小陇山迳南由县南东与楚水合又东迳西武防北与捍水合又东右合南山五谿水又东过陈仓县西又东与绥阳谿合又东迳郁夷县故城南汧水入焉渭水之右磻溪水注之又东迳石源又迳五丈原北又东迳郿县故城南又东迳武功县斜水自南注之又东迳马冡北又迳武功县故城北又东迳斄县故城南又东雍水注之又东迳郿坞南洛水注之元和志渭水在南由县南四十里岐山县南三十里又寳鸡县在渭水北郿县在渭水南一里寰宇记渭河在陇州陇安县西南四十五里府志渭河今在陇州南一百四十里寳鸡县城南半里许岐山县南三十五里扶风县南二十里郿县北三里】长蛇水【在陇州西南水经注渭水东与楚水合世所谓长蛇水水出汧县之数厯山南流迳长蛇戌东又南流注于渭闗骃以是水为汧水焉元和志长蛇川在南县西南百步州志在故吴山县境内其流委曲如蛇】捍水【在寳鸡县西南水经注捍水出周道谷北迳武都故道县西又东北厯大散闗而入渭县志今有塔河在县西南十五里又清涧河在县西南五里源出煎茶坪水势汹涌东北流入渭流玉涧在县西二里源出陵原南流入渭】金陵水【在寳鸡县东五里源出陇州吴山南流迳陵源又南入渭又清水河在县东南二十里马谷河在县东南四十里】汧水【在陇州南东南流经汧阳县南又南至寳鸡县东入渭汉书地理志汧县汧水出西北入渭水经注汧水出汧县之蒲谷乡中谷尔雅曰水决之泽为汧汧之为名实兼斯举水有二源一水出县西小陇山其水东北流厯涧注以成渊潭涨不测出五色鱼俗以为灵而莫敢采捕因谓是水为龙鱼水自下亦通谓之龙鱼川川水东迳汧县故城北又东厯泽乱为一右曰龙泉又东会一水又东南迳隃麋县故城南又东南厯慈山迳郁夷县又迳平阳故城南又东流于渭水旧唐书太宗记贞观四年幸陇州校猎于鱼龙州元和志汧水在汧阳县南一里陇州志汧河在州城南源出岍山东流会北河又东南入汧阳县境滨水之地自州以西至汧阳寳鸡防二百里谓之汧川虽隆冬蔬草长青如春又鱼龙川在州城北一名北河源出小陇山其流最细东会温泉水南入汧其温泉在州西北十五里隆冬不冰一名汤池汧阳县志汧水迳县东三里玊清宫前有石峡对每逢霖雨水发波势汹涌声如雷霆谓之大石门其东一里许为小石门世大禹导汧时所凿寳鸡县志汧阳河在县东三十里】白环水【在陇州南寰宇记吴山县有白环谷注水经云南由县有白环水源出白环谷金史地理志汧源县有白环水州志白环谷在州西水流如环故名】金泉水【在陇州东南四十里一名白龙泉水出如注东北流入汧资灌溉　按水经注汧水右曰龙泉泉迳五尺源流奋通沦漪四出东北注汧即此】一水【在陇州东南水经注汧水东会一水水发吴山山下石穴广四尺髙七尺水溢石穴悬波侧注源穴成川北流注于汧州志一水河发源望辇峯左旋绕庙前东北流入汧　按水经注称一水者甚多皆非水名此条云汧水有二源一水出县西山谓之龙鱼川又云汧水又东会一水是二水者皆汧水之源非别名一水也州志称一水河乃沿袭之讹其水又名八渡河】绥阳溪水【在寳鸡县东南水经注绥阳溪水上承斜水水自斜谷分注绥阳溪北届陈仓入渭诸葛亮与兄瑾书曰有绥阳小谷山崖絶重溪水纵横难用行军者也旧志绥阳溪在县东南五十里　按明统志洛谷水在县东南六十里源出南山北流入渭葢即此水误以斜谷为洛谷也】磻溪水【在宝鸡县东南水经注水出南山兹谷乗髙激流注于谿中谿中有泉谓之兹泉泉水潭积自成渊渚即吕氏春秋所谓太公钓兹泉也今人谓之几谷石壁深髙幽隍邃密林障秀阻人迹罕交东南隅有石室葢太公所居也水流次平石钓处即太公垂钓之所也其投竿跪饵两膝遗迹尚存是有蟠溪之称也其水清冷神异北流十二里注于渭括地志兹泉出岐山县西南几谷通典虢县有磻溪太公钓处明统志磻溪在寳鸡县东南八十里县志北流至岐山县界入渭一名墴河】斜水【自汉中府褒城县流迳岐山县南入东北迳郿县西入渭今曰斜谷河其上流名桃川史记河渠书褒水通沔斜水通渭褒之絶水至斜间百余里汉书地理志武功县斜水出衙岭山北厯斜谷迳水经注斜水出武功县西南衙岭山北厯斜谷迳五丈原东亦谓之武功水北流注于渭括地志斜水源出褒城县西北九十八里衙岭山与褒水同源而分流寰宇记郿县斜水出斜谷厯邑界东入渭岐山县志桃川在县南一百五十里其川东西四十里南北三里流为斜谷河经太白峡斜谷闗北流入渭一名石头河其水灌田甲于他处府志斜谷河在郿县西二十五里与岐山县接界金明昌八年郿令孔天监凿南山开渠五十里导斜水自斜谷北流迳县城东以资汲溉谓之孔公渠嵗久渠淤明景泰二年典史髙瑄复开濬郿县志斜谷河分导县境者曰清水河迳马鞍山东北流二十里入渭其东导一派曰磨渠河与苍龙谷水合亦曰苍谷水其水南自苍谷东入干沟以在城南亦名南河】赤谷水【在郿县东南县志俗名红河源出太白山顶太白湫名太白峡水自山岩喷飞而下一名瀑布泉出谷分三派其迳河底注渭者曰洪沟河亦曰曲河　本朝康熙八年知县梅遇开全渠引此水溉田数百顷其迳第二坡由教坊入渭者曰教坊河迳马头原由清湫注渭者曰清湫河又东有黑谷水出自滴水崖北流入清湫河又东有山河发源太白湫出潭谷口流二十余里为槐芽泉西注渭】温泉水【在郿县东南一名凤泉汤水经注温泉水出太一山其泉沸涌如汤杜彦达曰可治百病世清则疾愈世浊则无验其水下合溪流北注十三里入渭唐书地理志郿县有凤泉汤旧唐书明皇纪开元三年幸郿县凤泉汤府志温泉在郿县东南五十里泉南有鱼洞每嵗谷雨先有金鲫浮防少马大鱼涌出三日乃止有麟鬣异常者谓之鱼龙故亦名鱼龙泉其水出碌崖迳钟吕坪出谷口北流二十五里注渭以发源汤谷故名汤谷河】大振谷水【在郿县东南俗称仙人峡水源出县东南燕子窝北流二十里与韦谷水合名两谷河又北入渭河有怪石多沙又名沙河北流二十里入渭其韦谷水俗譌为泥谷源出县东南扫帚岭北流合大振谷水入渭东接盩厔县界】雍水【在凤翔县西东南流迳岐山扶风二县南乂东流入干州武功县界水经注雍水出雍山东南流厯中牢溪世谓之中牢水亦曰冰井水南流迳武城东而左会左阳水与东水合世亦名之为淬空水东流邓公泉注之自下虽会他津犹得通称东迳邵亭南世谓之树亭川葢邵树声相近误耳又东南流与杜水合又东迳美阳县西又南流注于渭寰宇记雍水在天兴县北二里源出县西北平地乂雍水在扶风县东一百步　按今雍水在岐山者俗名灉河一名后河至扶风县合湋水自下又通名为湋水亦名白水皆即雍水之讹也】左阳水【在凤翔县东水经注左阳水世名之西水北出左阳谿南流迳岐州城西又南流注于雍水旧志左阳水行十里至西平伏不见伏三十里至三岔复出东流合塔寺泉谓之塔寺河府志塔寺河在府东二里从西东转南达于雍水】东水【在凤翔县东水经注东水俗名也水出河桃谷南流右会南源世谓之返眼泉乱流南迳岐州城东而南合雍水州居二水中南则两川之交会也府志返眼泉在郡西北三十里】邓水【在凤翔县北水经注邓公泉水出邓艾祠北故名邓公泉数源俱发于雍县城南东流注于雍明统志邓水在府城北二十五里通志水在府城北十里合塔寺河入渭】横水【在凤翔县东东南流迳岐山县南又东南流合雍水亦名杜水今曰潢河水经注杜水出杜阳山其水南流谓之杜阳川东南左左会漆岐二水俗谓之小横水亦或名米流川迳岐山又屈迳周城南又厯周原下水北即岐山又东迳姜氏城南为姜水又东迳中亭川注雍水寰宇记岐山县有姜泉明统志横水在府城东三十里来自杜阳川流入渭俗呼夜乂河岐山县志潢河在县南三里一名水南河东南流十里防濉河为交河亦曰双溪又南寺沟在县西佛儿沟在县西七里源自周公庙润徳泉俱流入潢河】漆水【在麟逰县西东南流至岐山县界入横水许慎説文漆水出杜阳县岐山东入渭水经注漆水出杜阳县之漆溪谓之漆渠故徐广曰漆水出杜阳之岐山者是也漆渠水南流大滦水注之二川洋逝俱为一水南与杜水合隋书地理志普润县有漆水括地志漆水出普润县东南岐山东南入渭县志漆水出县西百二十里旧普润县西下合岐水】岐水【在麟进县西水经注大栾水出杜阳县西北大道川东南流入漆即故岐水也淮南子曰岐水出石桥山东南流相如封禅书曰牧龟于岐汉书音义曰岐水名谓斯水矣隋书地理志普润县有岐水寰宇记岐水源出普润县东南流入漆水】湋水【在岐山县东东南流至扶风县西入雍水汉书沟洫志闗中灵轵成国湋渠引诸川注如淳曰水出韦谷元和志扶风县南湋川水近代譌作围寰宇记湋谷水源出岐山县东北六里湋谷南流入扶风县界又湋水在扶风县西三十里　按湋水在岐山县东扶风县西今已淤塞元和志云在扶风县南志亦云在县南门外者乃雍水也寰宇记谓在县南三十里亦不合南葢西字之譌】美水【在扶风县东源出县西北美山流迳县东十五里浪店南入雍水亦名浪店沟又泰川在县东北二十五里南流合美水】杜水【在麟逰县南东南流入武功县界汉书地理志杜阳县杜水南入渭水经注水发杜阳县大岭侧世谓之赤泥岘沿波厯涧俗名大横水疑即杜水矣其水东南流东经杜阳故城世谓之故县川又东二坑水注之水有二源一水出西北渎魋水二合而东厯五将山又合乡谷水水出乡谿东南流入杜谓之乡谷川又南荚水注之隋书元晖开皇初请决杜阳水灌三畤原溉冩卤之地数千顷地理志普润县有杜水寰宇记杜水源出普润县东南溪涧间县志杜水源出县西五十里招贤镇行石涧中东南流至九成故宫西纳西海口水又西南纳清河水又东迳县南北受通济桥五龙泉和尚泉等水南受马家沟水乂东折过峡合澄水迳邑之东山石壁下复折而过慈禅寺受石臼山史家河水又折至紫石山后左受吴双以北之水又数折北受尉迟涧水又数折受小花石沟水出县境迳好畤下至武功会雍水入渭其五龙泉在县西门外水极清冽旁有亭谓之五龙泉亭】澄水【在麟逰县城东源出县北澄名里南流合杜水入渭县治居二水之中】细川谷水【在麟逰县西寰宇记细川谷水在普润县南北流入泾州界按后魏永安中髙平贼帅万俟丑奴散营于岐州之百百里细川即此】汭水【在陇州西北东北流入甘肃平凉府华亭县界诗大雅芮鞠之即周礼职方氏雍州其州泾汭汉书地理志汧县汭水出西北东入泾诗芮阸雍州川也寰宇记水经注芮水出小陇山其川名汭明统志汭水在陇州西北源出蒲薮　按诗芮鞠之即汉志作芮阸顔师古曰韩诗作芮阸攷周礼注引诗汭流之即一本作防广韵曲岸水外曰或作防葢泦防本是一字汉志作阸乃字之讹今汭水在华亭县不属州境】干沟河【在郿县东五里源出县西南磨石谷东北流合井索谷万户谷桐谷骆谷之水自西南抵东北纡屈四十余里入渭旱则絶流故名干沟涝时五谷皆会故又名五谷水】畤沟河【在扶风县东门西北从岐山来南流入雍水俗谓之漆水】白玊沟【在岐山县南五十里渭南小水也源出五丈原西凉庐山下北流入渭】鲁班沟【在岐山县东十里又龙尾沟在县东二十里麻叶沟在县东二十五里俱南流入交河】天地沟【在汧阳县东十里水流不竭近旁有长渠引水入城民资其利今废】神岔沟【在陇州南吴山下分流一入五峯山壑一入一水河即宋吴玠设伏败金兵处】通济渠【明成化中防政谢绶自寳鸡县东阎州营作堰开渠引渭水东流迳岐山县东郿县北又东流经扶风武功至三江口乃止东西二百一十里溉田一千一百六十余顷又于郿县西南开斜谷闗口县南开太白峡东西二渠县东开大振谷口溉田五百三顷有奇渠成总名曰通济渠今堙】成国渠【在郿县东北又东流入武功县界今湮汉书地理志郿县成国渠首受渭东北至上林入防笼渠注如淳曰成国渠在陈仓晋书食货志青龙元年开成国渠自陈仓至槐里水经注成国故渠魏卫臻征蜀所开其渎上承汧水于陈仓东迳郿及武功槐里元和志渠在郿县东北九里受渭水以溉田　按汉志渠首受渭水经注云引汧水葢汉时之渠本受渭于郿至魏青龙中重开乃上承汧水于陈仓也】井田渠【在郿县东有东西二渠东渠导源大振谷筩瓦沟凡四水合流西渠导源汤谷华岩泉亦四水合流北迳村砦各十里交滙横渠祠后又北流三里入渭宋张载所开今堙】草辟谷溪【在汧阳县西三十里其西有石鱼沟旧有石鱼神庙相沟内有石取者防祷剖石则两片皆有鱼形否则不全】陆川【在宝鸡县西一十五里即秦地平川尽处】晖川【在汧阳县西其上流曰三涧沟为北山水所聚南流入汧水旧有桥跨其上今发】东湖【在凤翔县东门外旧志即宋苏轼诗凤翔八观之一也岐州水苦盐浊独此水味絶甘美多芰荷修竹为郡中逰览之胜】隃麋泽【在汧阳县东八里汉以此名县其地近水宜秔稻今湮】蒲薮【在陇州西周礼职方氏雍州其泽薮曰蒲尔雅秦有杨陓注在今扶风汧阳县西疏周礼蒲即杨陓也水经注汧水出汧县之蒲谷乡中谷决为蒲薮明统志薮在陇州西四十里】玉女潭【有二一在寳鸡县西南二十五里五代时蜀将安思谦败汉兵处一在麟逰县西南十五里鱼塘峡内其水自永安宫前流入此潭从半山飞下声振岩谷四面屏山围绕如画】尉迟涧【在麟逰县东三十里两山险阻中横一涧相唐尉迟敬徳所开】万杨池【在扶风县西二十里其水自岐山麓伏流至此池边旧有杨栁万株故名】谦泉【在凤翔县东门外又凤凰泉在县西北玉泉在县西北五里】灵泉【在凤翔县东北十里普门寺前又虎跑泉在县东北十五里大像寺前一名金沙泉苏轼诗金沙泉涌雪涛香即此】润徳泉【在岐山县西北十五里周公庙旁相时平则流乱则竭唐大中初泉忽涌出节度使崔珙上其事赐今名又不溢池在县治南引润徳泉注于池久而不溢】珍珠泉【有二一在岐山县南永乐洞下一在汧阳县南寰宇记珍珠泉在汧阳县西二十五里三泉乡明统志在县南泉涌如珠县志又有三泉亦在三泉里泉出三眼长流不竭】滴水泉【在寳鸡县东三十里又温泉在县东南四十里其水常温九眼泉在县南六十里泉出九眼其水清冽】瀑布泉【在寳鸡县西南七十里源出煎茶坪山自山顶飞喷如布其下流为清涧河又婆罗泉在县东北二里金台观下】凤泉【在扶风县北明月山西乂龙泉在县西北三十里其泉有九二泉俱祷两处】清逺泉【在郿县东北十里又县东北一里有一湾泉东三十里有槐芽泉四十里有柿林泉六十里有龙舞泉俱有灌溉之利】醴泉【在麟逰县西故九成宫西城之隂唐太宗避暑时此泉涌出味甘如醴魏征为铭欧阳询书】马迹泉【在汧阳县东南寰宇记秦王铸剑炉在县东南二十里石上有人马踪迹又有秦王马迹泉在节义乡县志今堙】吴姑泉【在汧阳县西二十里一名雨露泉又冽古泉在县西二十五里发源澄清四时常温】莲花泉【在陇州南四十里南村镇东其水不竭民资用焉又神泉在州西十五里平地涌出】甘露泉【在陇州西北五十里景福山下以味甘而名又凉泉出凉甫里四时皆凉】














　　钦定大清一统志卷一百八十三
&lt;史部,地理类,总志之属,大清一统志&gt;
　　钦定四库全书
　　大清一统志卷一百八十四
　　鳯翔府【二】
　　古迹雍县故城【在鳯翔县南史记秦徳公元年初居雍城大郑宫以犠三百牢祠鄜畤卜居雍左僖公十三年秦输粟于晋自雍及绛相继汉书地理志右扶风雍县秦恵公都之冇五畤应劭曰四面积高曰雍水经注雍城故秦徳公所居晋地道纪以为西虢地也魏书地形志平秦郡岐州皆治雍城括地志雍县故城在今县南七里即秦大郑宫城李吉甫元和郡县志鳯翔府春秋时为秦都后魏太武于今州理东五里筑雍城镇文帝改镇为岐州隋开皇元年于州城内置岐阳宫岐州移于今理大业三年罢州为扶风郡武徳元年复为岐州至徳元年改为鳯翔郡乾元元年改鳯翔府冶天兴县本秦雍县至徳二年分置鳯翔县永泰元年废仍改雍县为天兴县旧志旧鳯翔县治在府治东偏今县治在府治西北偏】岐山故城【今岐山县治元和志岐山县西至鳯翔府五十里本汉雍县地周武帝天和四年割泾州鹑觚县之南界置三龙县隋开皇十六年移于岐山南十里改为岐山县贞观八年移于今理乐史太平寰宇记大业九年移于今县东北八里唐武徳元年移理于今岐阳县界张堡垒七年移理龙尾城贞观元年又移理猪驿南今县理是也旧志三龙故城在县东北五十里龙尾城在县东龙尾沟东五里今为镇有故城址】平阳故城【在岐山县西南接寳鸡县界史记秦宁公二年徙居平阳武公元年居平阳封宫集解徐广曰郿之平阳亭郦道元水经注汧水迳平阳故城南萧徳言括地志平阳故城在岐山县西四十六里史记正义岐山县有平阳乡乡内冇平阳聚封宫在平阳城内九域志号县有平阳镇】陈仓故城【在宝鸡县东史记汉元年汉王从故道还袭雍王章邯邯迎击汉陈仓后汉中平五年凉州羣贼汪国等围陈仓八十余日不能防魏太和初曹真以诸葛亮惩于祁山后出必从陈仓乃使将军郝昭王生守陈仓治其城水经注渭水东过陈仓县西宋氏开山图注曰伏羲生成纪徙治陈仓诸葛亮以数万众攻郝昭不利而还今滠水对亮城是与昭相御处也括地志陈仓故城在陈仓县东二十里中有寳鸡神祠元和志寳鸡县东北至鳯翔府九十里本秦陈仓县秦文公所筑因山以为名大业九年移于今理乾元元年改为宝鸡以昔有陈寳鸡鸣之瑞故名之又曰陈仓有上下二城相连上城是秦文公筑下城是郝昭筑寰宇记周地图记云陈仓县晋末废苻姚时于县界置苑川县后魏大统十六年移苑川县入汉陈仓故城复为陈仓县即今县东二十里古城是也属武都郡后周大和三年又于此置显州建徳三年州废隋开皇十八年又置属岐州大业十年移县理于渭水北留谷城今县是也】虢县故城【在寳鸡县东史记秦武公十一年小号汉书地理志右扶风领号县有虢宫秦宣太后所起又陜县注曰西虢在雍州即此后汉初县废水经注汉西虢县大康记曰虢叔之国平王东迁叔自此之上阳为南虢魏书地形志岐州领武都郡太延中置隋书地理志扶风郡虢县后魏置武都郡西魏改县曰洛邑后周置朔州州寻废开皇初郡废大业初改县为虢括地志虢故城在陈仓县东南四十三里次西十里又有城亦名虢城元和志虢县北至鳯翔府三　里贞观八年废天授二年再置寰宇记县在府南四十里今虢西有桃虢二城相去十里城之所居俗名桃虢川有路通汉中其城一为虢国一为虢宫明统志虢县元省入寳鸡府志故城在寳鸡县东五十里有碑记存焉】围川故城【今扶风县治唐置元和志扶风县西至鳯翔府一百里本汉美阳县地武徳三年分岐山县置围川县取今县南湋川水为名近代讹作围贞观八年改为扶风寰宇记后周天和元年置燕州于此隋末废】郿县故城【在今郿县东北诗大雅申伯信迈王饯于郿汉书地理志右扶风郿县右辅都尉治元和志县西北至鳯翔府一百里秦县在今县东十五里有故城今县周天和元年筑在渭水南一里县理城亦曰斜城城南当斜谷口因以为名寰宇记唐武徳三年移县于郇州城即今理也】武功故城【在郿县东汉置县属右扶风后汉永平八年移置武功县于故城此城废元和志汉旧县盖在渭水南今郿县地是也按旧县境有武功山斜谷水亦曰武功水县本以山水立名也寰宇记武功故城在今郿县东四十里鳯泉故县北渭水之南县志有邰亭在县东渭水南东北距古邰城四十里即武功故县也】杜阳故城【在麟游县西北诗大雅自土沮漆顔师古汉书注齐诗作自杜言公刘避狄而来居杜与漆沮之地战国策苏代説向夀封小令尹以杜阳汉置杜阳县晋废水经注杜水东迳杜阳故城东西三百步南北二百步世谓之故县川寰宇记汉杜阳县城郡国县道记云杜阳晋省在今鳯翔府北九十里普润县东南界已失其所在又按郡国县道记云陇州呉山县四十五里即岐山县之西南界有一故城彼人谓之文王城按周文王都酆不合于此更有城其城恐是汉杜阳县又岐山县东十九里有杜阳谷内亦有一杜阳故城二县俱在扶风郡界若据十三州志郡道里数即陇州杜阳故城近之据汉志注云杜水南入渭即普润县界文王城近之】普润故城【在麟游县西隋置元和志普润县南至鳯翔府九十里隋大业元年于此置马牧又置普润屯后废屯置县寰宇记县在府北七十里本汉安定鹑觚二县之地又为漆县隋大业元年于细川谷置普润县以属岐州盖以杜漆岐三水溉灌田畴民获济利以为县名十三年移于今理贞元十一年改属陇右经畧使唐书方镇表贞元初吐蕃陷陇右徳宗置行秦州以刺史兼陇右经畧使治普润元和元年升经畧使为保义节度寻复旧名明统志普润县元省入麟游故城在麟游县西百二十里頽基尚存】麟游故城【在今麟游县西隋末置元和志麟游县西南至鳯翔府一百六十里本汉杜阳县地隋于此置西麟州营仁寿宫义宁元年唐髙祖辅政获白麟于宫所因置县寰宇记县在鳯翔东北一百十里唐初于仁夀宫置贞观六年自宫城移于今所县志今县城即唐时故址】隃麋故城【在汧阳县东汉置县后汉建武四年封耿况为隃麋侯国晋永泰之乱赤亭羌姚弋仲东徙榆眉十六国春秋苻坚太和二年苻双苻武以上邽安定叛乘胜至榆眉即隃麋也水经注汧水东南迳隃麋县故城南昔郭钦耻王莽之徴遯迹于斯章懐太子曰隃麋故城在汧阳县东南元和志汉隃糜县因今汧阳县东八里隃麋泽为名寰宇记阚泽县道记云隃麋县今汧阳县东古城是汉理所晋省汧阳县志汉隃麋城在县东三十里】汧阳故城【在今汧阳县西元和志汧阳县西至陇州八十里本汉隃麋县地周武帝置汧阳郡及县寻省郡以县属陇州寰宇记后周天和五年于今县西四十里马牢故城置汧阳县及汧阳郡以在汧山之阳为名建徳四年移于今理县志汧阳故城在今县西五里汧河之东晖河之西其北里许又有故城乃隋唐宋以来旧治元至正二年南徙于此谓之新城明嘉靖二十六年为大水冲陷明年始移今治】汧县故城【在陇州南汉置括地志故汧城在汧县东南三里元和志陇州秦文公所都后魏置东秦州西魏文帝改名陇州因山为名东至鳯翔府百五十里治汧源县本汉汧县地在汧水之北寰宇记后魏初于今汧源县界置陇东郡孝明正光三年分泾州岐山之地兼置东秦州于故汧城孝昌三年为万俟丑奴所破孝武永熈元年于今州东南八里复置东秦州仍于所理置汧阴县西魏大统十七年改为陇州周明帝二年移州及县于今所旧志汧源县明初始省入州　按元史地理志陇州领县二汧源汧阳仁宗纪延祐四年十一月并汧源县入陇州自后未见复置县事盖县之省入州始于元代旧志以为明初省入者考之未审耳】郁夷故城【在陇州西汉书地理志右扶风领郁夷县诗周道郁夷顔师古曰小雅四牡之诗曰周道倭迟韩诗作郁夷字言使臣乘马行于此道后汉时县废水经注渭水东迳郁夷县故城南寰宇记郁夷故城盖在今陇州西五十里大宁闗侧近汧水源按汉志注云郁夷有汧水祠今騐诸处因水置祠多在源下又自闗上陇盘纡屈曲逶迤而进与县名相符晋太康中曽于此置陇闗县又地道记云郁夷省并郿盖因王莽之乱郁夷之人权寄理郿界因并于郿】横水废县【在鳯翔县东南魏书地形志平秦郡领横水县真君十年分周城置后废旧志故县在府东南三十里以近横水而名】周城废县【在岐山县东北诗大雅古公亶父来朝走马率西水浒至于岐下孟子太王去邠逾梁山邑于岐山之下居焉史记古公与私属去豳豳人举国扶老携弱尽复归古公于岐下及他旁国闻古公仁亦多归之于是营筑城郭室屋而邑别居之汉书地理志美阳县冇中水乡周太王所邑后汉书郡国志美阳有周城水经注岐山水屈迳周城南城在岐山之阳而近西所谓居岐之阳也又厯周原下北则中水乡成周聚故曰有周也魏书地形志平秦郡领周城县真君六年置隋书地理志岐山县有后魏周城县后周废括地志故周城一名美阳城在武功县西北二十五里即太王城】剻城废县【在寳鸡县东汉书功臣表剻城侯周緤高帝六年封晋书地理志始平郡领剻城县史记正义引舆地志云故陈仓之乡聚名周緤所封晋咸宁四年分立为县后废】岐阳废县【在扶风县西北唐置元和志县西南至鳯翔府一百里盖汉杜阳县地贞观七年割扶风岐山二县置以在岐山之南因名旧唐书地理志贞观二十一年废永徽五年复置寰宇记元和三年以其地复入岐山扶风二县九域志扶风县有岐阳镇县志又有美阳城在县北二十里今为崇正镇】鳯泉废县【在郿县东南隋书地理志郿县有鳯泉宫旧唐书地理志义宁二年于郿县界置郿城郡领郿鳯泉二县武徳元年罢郡置郇州三年属稷州贞观八年省郿县志鳯泉城在县东南三十里】柿林废县【在郿县东四十里元初置属郿州寻废乂吕布城在县东干沟白起城在县东北十五里俱未详建置又歹王城在县东二十五里清湫镇元至正十四年守将歹驴筑】南由废县【在陇州西南魏置魏书地形志武都郡领南由县隋书地理志扶风郡南由县魏置西魏改为镇周复置旧唐书地理志南由县隋武徳元年置含州于此四年废含州以县属陇州元和志南由县东北至陇州一百二十里本汉汧县地后魏孝明帝于县西南由谷口置县因谷为名开皇三年属岐州贞观四年割入陇州寰宇记废南由县在今呉山县东南十里唐元和三年并入呉山】呉山废县【在陇州东南十六国春秋后秦永和元年杨盛兄子倦宼长蛇姚使姚洸讨倦于陈仓倦奔散闗魏书高宗时陆真为长安镇将时初置长蛇镇真率众筑城未讫而氐豪仇傉檀等反叛真击平之卒城长蛇而还水经注长蛇水南流迳长蛇戍东魏和平三年筑徙诸流民以遏陇宼元和志陇州管吴山县西北至州一百十里本汉隃糜县地后魏孝昌二年于长蛇川置长蛇县属东秦州开皇十八年改为呉山县旧唐书地理志呉山隋长蛇县贞观元年改为呉山县治槐衙堡上元元年移冶龙盘城唐书地理志呉山本长蛇义宁二年置贞观元年更名上元二年曰华山寻复曰呉山寰宇记隋开皇十三年自长蛇川故地移于今县十八年改呉山取县西呉山以称邑九域志县在州西南八十里州志元至元七年省入汧源县今为县头镇在州东南一百二十里】陇安废县【在陇州南宋初置属陇州寰宇记陇安县去州八十五里本南由镇即古南由县之地开寳二年割汧阳县四乡于陇州界置陇安县金史地理志陇州陇安县秦和八年以陇安寨升元史地理志至元七年省陇安入汧源明统志废县在陇州南百二十里】姜氏城【在岐山县东水经注岐水东迳姜氏城南为姜水按帝王世纪曰炎帝神农氏姜姓母安登游华阳感神而生炎帝长于姜水　按明统志姜氏城在寳鸡县南七里与水经注异】邰城【在扶风县东南三十五里与武功县接界详见武功】秦城【在陇州东南史记秦本纪非子居犬邱周孝王召使主马于汧渭之问马大蕃息分土为附庸邑之秦号曰秦嬴后文公四年至汧渭之会曰昔周邑我先秦嬴于此后卒获为诸侯乃卜居之占曰吉即营邑之元和志秦城在州东南二十五里秦非子飬马汧渭之间有功周孝王命为大夫　按州志秦城在州南三里疑误】回城【在陇州西北汉书武帝纪元封四年行幸雍通回中道遂北出萧闗如淳曰三辅黄圗云回中宫在汧后汉书建武八年来歙袭畧阳伐山开道从番须回中径至畧阳郡国志汧县有回城名回中顔师古曰回中在安定回中宫在汧者或取安定回中为名耳非武帝所通道明统志回城在城西北四十里即汉来歙开道处又回中宫在州西北百四十里　按秦始皇二十七年巡陇西北地过回中汉文帝十四年匈奴入萧闗使骑烧回中宫骑至雍及武帝所通回中道应劭顔师古皆谓在安定此自后汉来敛所开之回中又括地志载回中宫在雍县者当亦因史汉回中与至雍幸雍连文而讹也】三交城【在寳鸡县西晋建元二年凉州将张瓘攻后赵将王擢于三交城元和志城在县西十六里司马懿与诸葛亮相距所筑寰宇记城在县西四十六里十六国春秋苻健于此置武都郡通志在县西四十里】石鼻城【在寳鸡县东通鉴唐光启二年田令孜劫上幸寳鸡留禁兵守石鼻为后拒胡三省曰石鼻在寳鸡西南亦曰灵壁蘓轼曰寳鸡县汧水北有武城镇即俗所谓石鼻寨也诸葛武侯所筑城去寳鸡三十里明统志石鼻寨在寳鸡县东四十里方舆胜览寳鸡有石鼻寨行人自北入蜀者至此渐入山自蜀趋洛者至此渐出山故苏轼诗云北客初来试新险蜀人从此送残山】干归城【在鳯翔县西南元和志在天兴县西四十三里乞伏干归据苑川自号西秦因筑此城　按干归所都在今临洮府兰州界与鳯翔相去尚逺元和志恐误】永信城【在陇州北唐贞元十三年鳯翔节度使邢君牙筑永信城于汧源县之平戎川州志城在州北】临汧城【在陇州西北旧唐书文宗纪太和元年四月鳯翔筑临汧城于汧阳县西北八十里唐书地理志汧阳县有临汧城府志故城在州西北】益门城【在寳鸡县西南十五里元末季思齐筑以备蜀城西据益门山因名明初徐达收汉中自长安引兵屯益门遣傅友徳南出褒斜今为益门镇焉】蕲年宫【在鳯翔县南即秦槖泉宫也一作祈年宫史记秦始皇九年嫪毐将攻蕲年宫为乱汉书地理志雍县有槖泉宫孝公起祈年宫恵公起水经注雍水南流迳胡城东俗名也盖秦恵公之故居所谓祈年宫也孝公又谓之槖泉宫括地志蕲年宫在岐州城西故城内】羽阳宫【在寳鸡县东汉书地理志陈仓县有羽阳宫秦武王起县志在县东陈仓故城内】棫阳宫【在扶风县东北汉书地理志雍县有棫阳宫秦昭王起文帝纪后二年夏行幸雍棫阳宫县志在县东北三十里遗址尚存】回中宫【在鳯翔县括地志回中秦故宫在雍县西四十里详见前回城】岐阳宫【在岐山县东隋书地理志雍县有岐阳宫元和志隋开皇元年于州城内置岐阳宫】九成宫【在麟游县西隋书高祖纪开皇十三年幸岐州诏营仁夀宫地理志普润县冇仁夀宫元和志九成宫在麟游县理西一里即隋仁夀宫每嵗避暑春往冬还义宁元年废宫置郡县贞观五年复修旧宫以为避暑之所改名九成唐书地理志在县西五里永徽二年曰万年宫干封二年复曰九成宫周垣千八百步并置禁苑及府库官寺等县志宫在县西天台山上中有碧城及排云御容等殿今遗址无考惟九成万年两古碑尚存顾炎武金石文字记唐九成宫醴泉铭魏徴撰欧阳询书又万年宫铭高宗御制并书二碑并存】安仁宫【在郿县治东隋书地理志郿县有安仁宫开皇十五年置行宫十二所自京师以达仁夀宫此其一也唐贞观十八年自九九成宫还至安仁宫即此】青宫【在麟游县西南元和志在县西二十里贞观八年置县志宫在青莲山下山路纡回至此始平衍】召亭【在岐山县西南杜预左传注召采地扶风雍县东南有召亭水经注雍水东迳邵亭南故邵公之采邑也京相璠曰亭在周城南五十里史记索隐文王受命取岐周故墟分爵二公故诗有周召二南言皆在岐山之阳也括地志召亭在岐山县西南十里明统志召公亭在县西南八里今名召公村】野人坞【在鳯翔县东南十余里史记秦缪公亡善马岐下野人共得而食之括地志野人坞在雍县东北二十里寰宇记在县南百八十步】郿坞【在郿县北后汉初平中董卓筑坞于郿高厚七丈号曰万嵗坞积谷为三十年储魏书地形志平阳县有郿坞章懐太子曰按坞旧基高一丈周回一里一百步元和志董卓坞在郿县东北十六里】伏波村【在扶风县西十里后汉马援故居】马氏村【在扶风县东南二十五里相传汉马融授徒处】马颊社【在陇州南寰宇记陇安县有马颊社在县之孝感乡社内有古铸钱监基】李茂贞园【在鳯翔县北少东五里旧多植竹有竹阁旁引溪水唐末李茂贞建宋蘓轼李氏园诗自注俗谓皇后园盖茂贞谓其妻也】筀竹园【在岐山县西北周公庙前】鳯山楼【在岐山县北周时鳯鸣于岐山后人因建此楼】卖酒楼【在寳鸡县东陈仓故城内自唐至宋中更兵燹独存此楼宋蘓轼诗云晚入陈仓县惟余卖酒楼谓此】武成楼【在寳鸡县东三十里武成镇宋陈希亮守鳯翔时建】风月楼【在汧阳县南汧河岸下临清流极其爽垲】真兴阁【在府城内宋初节度使王彦超建高十余丈蘓轼有诗】懐贤阁【在郿县西南南山蟠龙寺内南直斜谷西临五丈原有旧邸阁诸葛武侯出师储粟处后人因其遗迹作阁名曰懐贤宋蘓轼有诗】斯飞阁【在寳鸡县西南宋蘓轼有诗今废】汧阳阁【在汧阳县治南唐韦荘有诗又双清阁在县东南四里玊清宫外邑人于此观竞渡可以望逺】一经堂【在陇州治东唐刺史韦臯建取韦贤教子一经之义】会景亭【在府城外南溪处众亭之间宋蘓轼迁之水西可以逺眺又改名招隠题诗其上】喜雨亭【在府治东北隅宋苏轼签判鳯翔时所建有喜雨亭记】翠麓亭【在寳鸡县东南一百八十里青峯寺下宋蘓轼蘓辙有诗】石林亭【在麟游县冶东宋刘敞有诗苏轼和之石刻尚存】陇亭【在陇州陇山官道傍自唐时有此又山下有鸣咽亭取陇水呜咽之义】八卦亭【在陇州西北一百五十里有仙人钟离权吕洞賔遗迹】碧寒亭【在陇州西七十里故闗上宋王庶有诗】授经台【在府城南明统志本终南山之一峯尹喜见老子授五千言后尝居此】祀鸡台【在寳鸡县东二十里明统志秦文公立寳鸡祠筑此台祀之】鳯女台【在寳鸡县东南水经注雍有鳯台鳯女祠秦穆公时有萧史者善吹箫能致白鹄孔雀穆公女弄玉好之公为作鳯台以居之积数十年一旦随鳯去云雍宫世有箫管之声焉今台倾祠毁不复然矣寰宇记寳鸡县有玉女祠秦穆公女弄玉鳯台之地也明统志在县东南六十里】耿家台【在扶风县南后汉耿弇食邑美阳此其故居也】班家台【在扶风县西南世传汉班氏故居又有苏若兰织锦台】凌虚台【在府治东北宋陈希亮知鳯翔时建苏轼为记】射箭台【在宝鸡县西南十里元宪宗入蜀尝驻师于此较射碑刻犹存】清风台【在宝鸡县南六十里元邱处机所筑西倚飞云壁南临潄玉溪为一邑最胜处】张子厚宅【在郿县东五十里横渠镇南大振谷口】甘露坊【在麟游县西唐马坊也九域志县有八马坊旧志甘露坊在九成苑外又有保乐坊本隋石臼马坊唐麟徳间改为保乐寻又徙保乐于】【甘露坊】银场【在陇州东九域志汧源县有古道一银场】铁冶务【在郿县界九域志县有铁冶一务】
　　关隘太和闗【在鳯翔县东唐至徳二载肃宗驻鳯翔贼分兵畧太和闗去鳯翔五十里今废】斜谷闗【在郿县西南三十里斜谷口九域志县有虢川斜谷清湫横渠四镇】金牙闗【在岐山县西南一百里接寳鸡县界盖通大散闗之路又邵坪闗在县北十里鳌川口今皆废】二里闗【在寳鸡县西南四十里高岭上盘折亘二里故名为连云栈往来必由之道明初设散闗巡司于益门镇后徙此谓之益门二里散闗巡司今裁】大散闗【在宝鸡县西南后汉建武二年延岑自河池下辩引兵至陈仓汉中王素追破之建安二十年曹操讨张鲁自陈仓出散闗至河池蜀汉建兴六年诸葛亮出散闗围陈仓皆即此水经注渭水东入散闗抱朴子神仙传曰老子西出闗闗令尹喜遇老子彊令之著书有老子庙元和志散闗在寳鸡县西南五十二里九域志寳鸡县冇武城车舍大散三镇宋中兴四朝志大散闗属梁泉县在寳鸡南为秦蜀往来要道自闗距和尚原才咫尺两山闗控斗絶出可以攻入可以守实表里之形势也旧县志大散闗亦曰散闗在县西南大散岭上为秦蜀襟喉南山自蓝田而西至此方尽又西则陇首特起汧渭蒙流闗当山川之防南北之交北不得此无以启梁益南不得此无以图闗中】石窰闗【在麟游县西北一百三十里接汧阳县界亦曰麻衣镇旧有巡司今裁又西河闗在县东三十里近好畤】安夷闗【在陇州西南隋书地理志南由县有闗官元和志安夷闗在南由县西百四十六里唐书地理志在呉山县西后废】咸宜闗【在陇州西五代梁贞明六年蜀将王宋俦伐岐出故闗壁于咸宜州志咸宜闗在州西四十里明正统中因闗山路阴改建咸宜闗移巡司于此而废故闗为镇今巡司裁又有白岩石险青崖三闗在州西北四十里青阳山之下路通固原宁夏】大震闗【在陇州西陇山下即险闗也后汉书顺帝永和五年羌宼武都烧陇闗隋书地理志汧源县有闗官章懐太子曰陇闗陇山之闗也今名大震闗在汧源县西元和志大震闗在陇州西南六十一里后周置汉武至此遇雷震因名寰宇记大震闗后周天和元年置今为陇山闗唐书地理志汧源县西有安戎闗在陇山本大震闗大中六年防御使薛逵筑更名胡三省通鉴注自薛逵徙筑安戎闗由是汧陇之人谓大震为故闗安戎为新闗九九志汧源县有新闗镇地道记陇州有新故二闗新闗西去故闗三十里州志故闗大寨巡司在州西七十里又有大宁旧闗在州西五十里近汧水源亦属大寨司】横水镇【在鳯翔县东三十里金史地理志鳯翔旧有横水镇县志即后魏故县也】驿店镇【在岐山县东九域志县有马碛驿店二镇县志有益店镇在县东三十五里即驿店之讹也又龙尾镇在县东二十五里高店镇在县南五十里】岐阳镇【在岐山县东北即故城也】底店镇【在寳鸡县东三十里又益门虢县二镇并见前古迹】阳平镇【在寳鸡县东七十里或以为即古阳平县】虢川镇【在宝鸡县东南一百二十里置巡司于此】杏林镇【在扶风县东十里其地多杏亦曰杏林古驿又茂陵镇在县东十五里旧曰浪店】崇正镇【在扶风县北二十里即法门寺所在又召公镇在县东】清湫镇【在郿县东二十五里以近清湫水而名宋镇也又槐芽镇在县东三十里横渠镇在县东五十里】崔模镇【在麟游县东北九域志麟游县有崔模镇旧志有催木镇在县东北四十里催木岭下其地东接邠干北连平庆盖即崔模之讹也又有良舍镇在县西南三十里招贤镇在县西北五十里】安化镇【在汧阳县西九域志县有安化新兴二镇县志安化镇在县西南三十五里新兴镇在县西二十里皆久废又有黄理镇在县东二十里草壁镇在县西三十五里】杜阳镇【在陇州东二十里明嘉靖四十三年更名沙河镇又有小杜阳镇在州东二十五里】陇安镇【在陇州南一百二十里明初以故陇安县置又有香泉巡司在州西南一百五十里明成化十四年置今并裁】火烧镇【在陇州西北四十里当龙鱼川口宋杨政于此焚金兵寨栅故名州境又冇东凉新街故川等十余镇】模壁寨【在寳鸡县西南五代汉干祐初蜀将安思谦救鳯翔遣别将趋模壁胡三省通鉴注模壁寨右界即寳鸡西界为蜀汉分疆之处旧志在县西南七十里】潘氏堡【在寳鸡县东北唐光启三年田令孜劫帝幸寳鸡邠宁帅朱玫等引兵追乘舆败神防将杨晟于潘氏钲鼓闻于行宫旧志潘氏堡在县东北四十余里又黄牛堡在县西南百八十里详见鳯县】鳯泉驿【在扶风县治东旧名湋川驿明洪武二年建十四年更名东至干州武功县邰城驿六十里西至岐山县岐周驿六十里】岐周驿【在岐山县治东西至鳯翔县岐阳驿五十里】岐阳驿【在府城内旧名鳯鸣驿西至汧阳县汧阳驿七十里西南至寳鸡县陈仓驿九十里东至郿县一百十里】陈仓驿【在寳鸡县东西南接东河驿】东河驿【在寳鸡县西南八十里亦名冻河桥驿旧有驿丞今裁西南至汉中府鳯县草凉驿九十里】汧阳驿【在汧阳县城内西至陇州驿九十里】陇州驿【在陇州城内西至长宁驿北至甘肃平凉府崇信县一百四十里】长宁驿【在陇州西壹百十里闗山上旧有驿丞今裁西至甘肃秦州清水县九十里】
　　津梁鳯鸣桥【在鳯翔县东二里塔寺河上】纸坊桥【在鳯翔县东郭外纸坊河上】普济桥【在鳯翔县东南三里亦跨纸坊河】渭河桥【在岐山县南四十里一在寳鸡县南二里夏月皆以船渡冬始成桥】润徳桥【在岐山县西门外润徳泉水流经此】金陵河桥【在寳鸡县东六里又汧阳河桥在县东三十里】漆水桥【在扶风县东门外按县无漆水盖湋水之讹】通济桥【在麟游县西门外今圯又西一里有偏桥下临杜水】太平桥【在汧阳县东门外跨天池沟上明隆庆三年建又晖川桥在县东跨晖川河上今废】东河桥【在陇州东门外】流渠桥【在陇州西三十里又西有闗山桥在头桥铺西又八渡峡石桥在州西北】西硙口渡【在郿县西北十里又防头渡在县北五里皆渭河渡也】
　　堤堰栁堤【在扶风县南县城数被湋水冲激明知县黄筑堤植栁以障水今堤尚存】五节堰【在陇州西唐书地理志汧源县冇五节堰引陇川西通漕武徳八年姜行本开后废】
　　陵墓周太王陵【在岐山县东北五十里岐阳镇俗讹为幽王陵】古鸿冢【在鳯翔县境史记封禅书华以西名山曰鸿冢又曰黄帝郊雍上帝宿三月鬼防区号大鸿死雍故鸿冢是也】周赧王冢【在陇州西北三十里　按史秦归赧王于周自洛阳徙河南墓不应在此】秦宁公墓【在寳鸡县西北史记秦宁公西山帝王世纪寕公西山大麓故号秦陵山括地志宁公墓在陈仓县西北三十七里秦陵山】秦武公墓【在岐山县西南史记秦本纪武公雍平阳】秦缪公墓【在鳯翔县东南皇览缪公冢在槖泉宫祈年观下括地志冢在雍县东南二里】三良冢【在鳯翔县南左传文公六年秦伯任好卒以子车氏之三子奄息仲行鍼虎为殉括地志在雍县南一里故城内府志在今府城东南三里】汉马援墓【在扶风县西七里】班固墓【在扶风县东十八里】晋窦滔墓【在扶风县北七里周秦坡】唐李淳风墓【在岐山县北墓旁有祠　按西安府盩厔县河南南阳府新野县并冇李淳风墓】叚秀实墓【寰宇记段太尉冢在汧阳县西北四十里万善乡草僻川西县志今在县西六十里又有段行琛墓在县北七十里即秀实父赠扬州都督大厯中张増正书碑尚存　按叚秀实墓在西安府临潼县此或因段行琛墓而附防及之者】李茂贞墓【在寳鸡县北五里陵原上】宋张载墓【在郿县东五十里横渠镇载父涪州守廸暨弟戬以下四世墓俱在】明李思齐墓【在寳鸡县东三十里底店镇西山上】张抚墓【在寳鸡县东十里】虎臣墓【在麟游县西二十里有祠在城内东街】双烈女墓【在扶风县东十里有祠在文庙左祀张存儿桂儿】
　　祠庙西镇呉岳庙【在陇州南七十里呉岳山下明正统中因旧重建　本朝载之祀典屡遣宫致祭顺治十四年修康熈四十二年额曰五峯挺秀】太白山湫神庙【在郿县东南四十里太白山上唐建又冇庙在府东门外宋建】汧水祠【在寳鸡县东汉书地理志郁夷县有汧水祠】仓颉庙【在岐山县西南五里县志旧在河南之南嵗乆岸圮明嘉靖中改建于河北原上】夏禹庙【在岐山县东十三里有古柏九十四株虬枝悉西向又有禹王庙在汧阳县东北二十里】周太王庙【在岐山县东北五十里岐阳镇庙侧又有王季及文王庙】防伯庙【在岐山县西北十里冦村】周公庙【在岐山县西北十五里鳯鸣山下内有唐周公祠灵泉碑又姜嫄庙在庙后】召公祠【在扶风县东北召公镇祀召康公今废】太公庙【在岐山县西北周公庙左又有召公庙在周公庙右俱宋时建又有太公庙在寳鸡县东南六十里磻溪侧】三公祠【在鳯翔县东郭内祀周公召公太公配以诸葛亮张载】陈寳祠【在寳鸡县东二十里久废】三贤祠【旧在汧阳县东门外明天启初改建儒学东高攀龙记三贤者曰燕公伋从夫子于适周问礼之时者也曰郭公钦肥遯于王莽居摄之世者也曰段公秀实死节于朱泚之乱者也】马伏波祠【在扶风县南飞鳯山祀汉马援】三班祠【在扶风县南飞鳯山祀汉班彪班固班超又曹大家祠亦在飞鳯山今皆废】马季长祠【在扶风县东南绛帐村祀汉马融今废】诸葛武侯庙【在岐山县南五十里五丈原】汉威侯庙【在扶风县东三十里茂陵山下元延祐三年建祀蜀汉马超】邓艾祠【在鳯翔县北十里今按水经注邓艾祠在雍县城南】段太尉祠【在汧阳县西北祀唐段秀实】韩文公祠【在扶风县北崇正镇祀唐韩愈】张横渠祠【在郿县东横渠镇　本朝康熈二十三年】
　　【额曰学达性天又有祠在府治东及扶风县东南二十里贤山寺】寺观普门寺【在鳯翔县东门外寺壁有呉道子画佛像宋苏轼诗云何处访呉画普门兴开元是也】开元寺【在鳯翔县城内北街唐开元元年建寺内亦有呉道子画佛像东阁有王维画墨竹宋苏轼诗所谓交柯乱叶动无数一一皆可寻其源者又天柱寺内有杨恵之塑维摩示疾像今俱不存】大金佛寺【在鳯翔县城东元大徳元年建】耆阇寺【在岐山县东北四十里崛山上唐干宁四年建】法门寺【在扶风县北二十里崇正镇卽唐宪宗迎佛骨之处】慈禅寺【在麟游县东西里杜澄交防处相传旧为董仲舒书院有唐永嶶四年防刻石佛像】龙泉寺【在汧阳县东十五里龙泉山上唐武徳间建宋大中祥符间改普济禅院有碑僧善】玉清宫【在汧阳县治西旧县东三里金大定中建元至元中重修姚燧撰碑】成道宫【在寳鸡县东南六十里元邱处机修道于此】崇圣观【在鳯翔县南山上相传为尹喜旧宅】金台观【在寳鸡县东南二里张三丰修道之所】
　　名宦汉王尊【高阳人初元中迁虢令兼行美阳令事以高第擢安定太守】蔡勲【陈留人平帝时为郿令王莽初授以厌成连帅勲仰天叹曰吾策名汉室死归其正可事二姓哉遂移家属逃入深山】王忳【新都人除郿令到官至斄亭亭长曰亭有鬼不可宿也忳不聴夜闻女子称寃声忳咒曰可前求理女子曰妾夫为涪令过宿此亭亭长杀妾家十余口埋楼下悉盗取财货忳问亭长姓名曰即今门下游徼者也明旦召游徼诘问具服罪及同谋十余人悉伏辜遣吏归其丧】南北朝魏杨津【华阴人宣武时除岐州刺史巨细躬亲孜孜不倦合境畏服至于守令寮佐有黩货者未曽公言其罪尝以私书切责之于是官属感励莫有犯法者】魏兰根【下曲阳人孝昌初为岐州刺史从萧寳夤讨破宛川俘其人为奴婢以美女十人赏兰根辞曰此县界于强隣故成背叛今当恤其饥寒奈何并充仆隶于是尽以归其父兄部内麦多五穂隣州田鼠为灾不入其境】郑道邕【开封人大统中行岐州刺史有能名先是所部百姓久遭离乱逃散殆尽道邕下车日户止三千留情绥抚逺近咸至数年之内有四万家嵗考绩为天下最】赵昶【天水南安人大统十五年拜安夷郡守带长虵镇将氐族荒犷昶威懐以礼莫不悦服期嵗之后乐从军者千余人】周宇文椿【周宗室建徳初除岐州刺史四年闗中民饥椿表陈其状玺书劳慰因令所在开仓赈防】隋梁彦光【乌氏人开皇中为岐州刺史有恵政嘉禾连理出于州境上悦其能乃下诏曰彦光布政岐下威恵在人亷慎之誉闻于天下】王伽【章武人开皇末为雍令政有能名】唐常达【陜人为陇州刺史时薛举方强达败其子仁果举遣将许士政绐降达不疑厚加抚接士政劫之归贼达不为屈仁果平高祖见达劳曰君忠节正可求之古人赐布帛三百段】刘仁轨【尉氏人太宗时为陈仓尉部人折冲都尉鲁宁者豪纵犯法县莫敢屈仁轨约不再犯而寜暴横自如仁轨榜杀之帝以为刚正擢咸阳丞】杨玚【华阴人为麟游令时窦懐贞大营金仙玉真二观檄取畿内尝负逆人赀者暴敛之以佐费玚拒不应懐贞怒曰县令而拒大夫命乎玚曰所论者民寃抑也位髙下乎何取懐贞壮其对而止初韦后表民二十二为丁限及败有司追趣其课玚执不可遂止不课由是名显当世】马燧【郏城人犬厯中为陇州刺史西山直吐蕃其上有通道燧聚石种树障之设二门为谯橹八日而毕敌不能暴】韦臯【万年人建中中知陇州行营留后始朱泚以范阳军镇鳯翔既归节而留兵五百戍陇上以部将牛云光督之至是云光谋请臯为帅将劫以臣泚泚奴使臯所以御史中丞授臯臯伪受泚诏明日置酒大会伏甲尽杀之以其首狥泚复使他奴拜臯鳯翔节度使臯亦斩之帝闻乃授臯陇州刺史置奉义军拜节度使臯遣兄平及弇继至奉天乃筑坛血牲与士盟又驰使吐蕃与连和陇坻遂安】李晟【临潭人徳宗时泾州倚邉数戕其师晟请治不龚命者因以训耕积粟实塞下羁制西戎拜鳯翔陇右节度使兼行营副元帅晟至鳯翔鳯翔乱将王斌等以次伏诛尝曰河陇之陷非吐蕃能取之皆将臣贪防暴其种落不得耕稼日益东徙自弃之尔因悉家赀懐辑降附吐蕃大惧因谋反间晟设伏兵破之】邢君牙【乐夀人为李晟都将晟在鳯翔数行邉尝以君牙守晟入朝代为鳯翔观察使俄领节度吐蕃嵗犯边君牙劝耕讲战以为备戎不能侵又城陇州平戎川号永信城】野诗良辅【为鳯翔将以名雄邉后为陇州刺史朝廷遣使至吐蕃吐蕃辄言唐家称和好岂妄耶不尔安得任良辅为陇州】王承元【穆宗时徙鳯翔节度使鳯翔右袤泾原地平少岩险吐蕃数入盗承元据胜地为障置守兵千诏号临汧城府郛左百贾州聚异时燎烽相警承元版堞缭之人乃告安】史宪忠【建康人文宗时为陇州刺史増亭障徙客馆于外戎谍无所伺】李惟简【范阳人太和中为鳯翔节度使市耕牛佃具给农嵗増垦田数十万亩】郑畋【荣阳人干符中为鳯翔陇西节度使募鋭兵五百号疾雷将境中盗不敢发发辄得黄巢陷东都帝出梁洋畋上谒斜谷请便宜从事还搜士卒缮器械濬城隍以顺逆晓诸将刺血以盟败贼将王璠于龙尾坡杀贼二万擒璠子斩之威动京师】宋杨徽之【浦城人干徳初为天兴令府帅王彦超知其名待以賔礼】翟守素【任城人雍熈中知鳯翔府性谨慎所至有治绩】李若拙【万年人太宗时知陇州以政闻超授监察御史】周审玉【开封人咸平初知鳯翔府冇桑门乘传而西以市木为名威动府县审玉曰此有所倚而为也因按诘之尽得其奸状械送闗下】燕肃【曹州人补鳯翔府观察推官冦凖知府事荐改著作佐郎】李及【郑州人真宗时知陇州寻知鳯翔府资质清介所治简严】杜衍【山隂人权知鳯翔府及罢归民邀留境上曰何夺我贤太守也】司马池【夏县人仁宗时知鳯翔府有疑狱上谳大理辄复下属惶遽引咎池曰长吏者政事所由非诸君过乃独承其罪有诏勿劾】陈希亮【青神人仁宗时知鳯翔嵗饥希亮发十二万石贷民有司惧擅发希亮身任之是秋大熟以新易旧官民皆便】任福【开封人仁宗时知陇州擢秦鳯路马步军副总管时诏陜西増城垒器械福受命四十日战守之备皆具】李师中【楚邱人仁宗时知鳯翔府鄜延路觇知西夏驻兵绥银州檄诸路当牵制师中疏论牵制之害卒罢】苏轼【眉山人嘉祐末签书鳯翔府判官闗中自元昊叛民贫役重岐下嵗输南山木栰自渭入河经砥柱之险衙吏接踵破家轼访其利害为修衙规使自择水工以时进止自是害减半】程之邵【眉山人元祐中知鳯翔府民负债无以偿自焚其居绐曰遗火冇主藏吏杀四婢人无知者之邵发擿岐人传诵】李伸【建炎中知天兴县金兵来攻坚守不下城陷自杀】康杰【建炎中权知扶风县与金将冯宣战宣欲招之杰奋曰吾当死于阵不能降敌宣杀之】呉玠【陇干人建炎中为秦鳯副总管兼知鳯翔府时兵火之余玠劳来安集民頼以生金乌珠防诸道兵十余万造浮梁跨渭自寳鸡结连珠营攻和尚原玠命诸将选劲弓强弩分番迭射以竒兵絶其粮道设伏纵击大败之　乌珠旧作几术今改】呉璘【玠弟绍兴初统制和尚原军马于是玠驻师河池璘専守原及乌珠大入以死守之敌阵分合三十余璘随机而应至神岔伏发乌珠中流矢遁】杨政【原州临泾人建炎间从呉玠击金兵九战九防升陇州团练使移知方山原军储刍谷在其中金大军来攻政击败之其后又偕杨从义劫金兵于鳯翔府城南砦败之帅师趋寳鸡渭水上以拒敌冲凡大战七斩获甚多】金厐廸【延安人正隆元年迁鳯翔尹海陵南伐徴敛烦急官吏因縁为奸富者用贿以免贫者破产益困廸悉召民使其议増减不加威督而役力均人情大悦】马庆祥【本名锡勒希狄道人拜鳯翔路兵马都总管判官元光元年元兵来攻庆祥殊死战矢尽元兵围数匝欲降之不屈而死赠恒州刺史諡忠愍　锡勒希旧作习礼吉思今改】明宋端【肃宁人宣徳中知扶风县九年奏最当迁民乞留诏加秩还任】扈进【元氏人宣徳中知鳯翔府政务寛简大得民和九载课最进秩至从二品】孙玺【代州人正徳中知扶风县时四川盗流入汉中都御史蓝章以畧阳要地无城而其令严顺不足任檄玺往城之贼至顺劝玺去玺不可遂遇害赠光禄寺少卿】胡尔纯【山东人崇祯中知陇州流冦数万攻陇悉力守御贼入尔纯自缢死赠光禄寺少卿】薛应玢【武进士崇祯中为同知摄陇州事贼陷鳯翔属邑望风下应玢独勒兵自守力竭城陷骂贼死】王国训【解州人崇祯中知扶风县流贼来犯偕主簿夏建忠典史陈绍南教谕张宏纲训导陈繻婴城固守越两月外援不至城陷并死之赠国训光禄寺少卿建忠等皆赠防】吕鸣世【清漳人崇祯中知麟游县性介特以风教自任地遭兵燹居民寥落拊防备至流贼陷城未忽加害絶食六日死】唐时明【山东人崇祯末知鳯翔府闻李自成入潼闗亟治战守备贼至典史董尚质等开门迎贼时明为贼得伪相牛金星劝之降时明叱曰我天朝命吏肯臣贼耶贼令缚赴西安至兴平乘间自缢】叶梦鲲【番禺人崇祯末知寳鸡县贼已逼潼闗众劝勿往梦鲲星驰抵任贼陷鳯翔所属皆下梦鲲知不可守自缢死】
　　本朝宋永誉【永年人顺治二年知郿县流贼贺琛自汉中冦西安道攻郿遣使招永誉诱以厚禄永誉缚其使贼怒亟攻之城陷被执永誉挺立骂不絶口贼众脔杀之事　闻赠按察司佥事】呉汝为【霑化人顺治中知麟游县邑自兵燹后户口凋残汝为殚力生聚减浮粮免积逋民获休息】梅遇【南城人康熈三年知郿县郿屡经兵燹国初设官招垦胥吏因缘为奸逋赋日积遇请于上官悉减之邑西北多石田遇引古横渠屈流四十里绕西北入渭由是尽成沃壤更设义仓修学校士民咸沐其徳】于翔汉【奉天正白旂人康熈十三年知陇州先是呉三桂伪将蔡元攻陇前官翁世庸被执城陷未几　大兵克复贼西遁复绕踞闗山顶塞路守险总督哈占等率兵屯咸宜闗相持不下翔汉供亿弥年人民安堵擢鳯翔知府休养疮痍人赖以安】朱琦【娄县人康熈四十五年知鳯翔府政无巨细皆手自裁决尤留心寃狱多所平反后去官士民立祠祀之】
　　人物秦白起【郿人善用兵事秦昭王封武安君　为秦战胜攻取者七十余城南定鄢郢汉中北擒赵括后赐死杜邮秦人怜之乡邑皆祭焉】汉徐敖【虢人事清河胡常为右扶风掾又从解延年受毛公诗敖又授九江陈浃由是言毛诗者本之徐敖】郭钦【隃糜人哀帝时为丞相司直以论董贤左迁卢奴令平帝时迁南郡太守王莽居摄以病免官归乡里卧不出户庭卒于家】井丹【字大春郿人少受业太学通五经善谈论京师为之语曰五经纷纶井大春性清高未尝修刺候人建武末沛王辅等好賔客更遣请丹不能致信阳侯阴就要劫致之自是隐闭不闗人事】法雄【字文彊郿人初仕郡功曹辟太傅张禹府举高第除平氏长永初三年海贼张伯路等冦濵海九郡征雄为青州刺史讨之连战破贼州界清静迁南郡太守卒于官】法真【字髙卿雄子博通内外图典为闗西大儒性恬淡不交人间事同郡田羽荐真顺帝虚心欲致前后四徴真深自隐絶时号元徳先生】三国汉法正【字孝直真孙先主立为汉中王以正为尚书令防军将军诸葛亮与正虽好尚不同以公义相取亮每竒正智术先主东征孙权败绩亮叹曰法孝直若在则能制主上令不东行就复东行必不倾危矣】晋鲁芝【字世英郿人耽思坟籍举孝亷仕魏累官天水太守曹爽辅政引为司马屡有谠言爽弗能纳宣王起兵芝率众斩闗驰出赴爽劝爽保许昌爽不能用遂委身受戮芝坐爽下狱当死而口不讼直志不茍免宣王嘉之赦而不诛起为并州刺史后封阴平侯】隋蘓孝慈【扶风人高祖受禅累拜兵部尚书兼太子右卫率陜西置常平仓转输京下决渭水为渠以属河令孝慈督其役渠成上善之转工部尚书先是以百僚供费不足台省府寺咸置廨钱将息取给考慈以为官民争利表请公卿以下给职田各有差上嘉纳焉出为淅州刺史迁洪州总管俱有恵政后桂林山越相聚为乱诏孝慈为行军总管击平之卒于官】唐李髙迁【岐州人客太原高祖引致左右执髙君雅等有功以右三统军从下霍邑围长安力战迁左武卫大将军江夏郡公】邱行恭【郿人有勇善骑射大业末聚兵万人保郿城人多依之羣盗不敢窥境后率众谒秦王于渭北拜光禄大夫累从战伐功多擢左卫将军贞观中从侯君集平高昌进右武卫将军高宗初卒赠荆州刺史諡曰防】王珪【字叔玠郿人从王通受诗性沉澹交不茍合初事建成太宗召为諌议大夫珪推诚纳善每存规益迁侍中与房乔李靖温彦博戴胄魏徴同辅政珪自奉薄周恤宗族奉寡嫂家事必咨而后行教抚孤侄虽其子不过也卒赠吏部尚书諡曰懿】李淳风【岐州雍人父播仕隋高唐尉弃官为道士以论譔自见淳风通羣书明步天歴贞观初直太史局制浑天仪诋摭前世得失着法象书七篇上之累迁太史令以劳封昌乐县男淳风于占候吉凶若符契然所撰典章文物志乙巳占等书传于世】王焘【珪孙为徐州司马母有疾弥年不解帯视汤剂数从高医游遂穷其术因以所学作书号外台秘要世寳焉歴给事中邺郡太守治闻于时】马璘【扶风人从安西节度府以竒劳屡迁金吾卫将军至徳初从李光弼攻洛阳史朝义众十万陈北邙山璘率部士五百薄贼屯贼遂溃光弼曰吾用兵三十年未见以少击众雄絶如马将军者永泰初拜四镇北庭行营邠宁节度使寻徙泾原大歴八年吐蕃内冦璘设伏击破之进检校尚书左仆射扶风郡王卒于军赠司徒諡曰武】段秀实【字成公汧阳人六嵗母疾病不勺饮至七日病间乃肯食时号孝童及长沉厚能防慨然有济世意天寳中授安西府别将李嗣业引为折冲都尉肃宗在灵武诏嗣业以兵五千赴行在嗣业欲逗留观变秀实责以大义遂东师白孝徳为节度使吐蕃袭京师代宗幸陜劝孝徳即日鼓行入援拜四镇北庭行军泾原郑颍节度使数年吐蕃不敢犯塞杨炎嫉之召为司农卿朱泚反以秀实失兵必恨愤使骑往迎之秀实与子弟诀而入谓泚曰今变起仓卒扫清宫室迎乘舆公之职也泚黙然秀实知不可乃阴结将军刘海賔都虞侯何明礼图泚防源休教泚伪迎太子遣韩旻领鋭师疾驰奉天秀实乃倒用司农印追其兵与海賔等约搏杀泚翌日泚召计事秀实戎服与源休并坐语至僭位勃然起执休腕夺其象笏奋而前□泚面大骂曰狂贼可磔万段我岂从汝反耶击之中其颡流血蔑面匍匐走贼众未敢动而海賔等无至者遂遇害诏赠太尉諡忠烈】杨炎【字公南天兴人曽祖大寳武徳初为龙门令刘武周攻之死于守赠全节侯祖哲以孝行称父播登进士隠居不仕徴为諌议大夫弃官就养肃宗赐号元靖先生炎文藻雄蔚父防庐墓号慕不废声诏表其闾三世以孝闻门树六阙古所未有累迁中书舍人与常衮同时知制诰开元后言制诰者称常杨徳宗即位拜门下侍郎同中书门下平章事时天下租赋悉进大盈内库炎请出之以归有司自开元天寳以来租庸调法大天下残瘁炎请为两税法法行天下利之】马緫【字防元系出扶风元和中为刑部侍郎兼御史大夫副裴度宣慰淮西呉元济擒为彰义节度留后擢拜节度使徙天平军总笃学虽吏事倥偬书不去前论著颇多】段珂【秀实孙僖宗时居颍州黄巢围颍刺史欲以城降珂募少年拒战众褁粮请从贼遂溃拜州司马】宋阎询【字议道天兴人少时以学问着闻擢进士第累迁盐铁判官使辽询颇谙北方疆理迓者王恵导询由松亭往询曰胡不经葱岭而迂枉若是岂非夸大国地广以相欺耶恵惭不能对官至右諌议大夫知同州】张载【字子厚郿人少喜谈兵年二十一以书谒范仲淹一见知其逺器因劝读中庸载犹以为未足又访诸释老反而求之六经尝坐虎皮讲易京师二程至与论易次日撤坐辍讲于是尽弃异学嘉祐二年举进士为云岩令熈宁初吕公着言其有古学神宗召见问治道以为崇正院校书寻移疾屏居南山下终日危坐一室左右简编侑而读仰而思有得则识之与诸生讲学每告以变化气质之道其家婚防祭率用先王之意而传以今礼又论定井田宅里发敛学校之法吕大防荐之诏知太常礼院复以疾归卒载学古力行爲闗中士人宗师世称横渠先生著书号正防又作西铭学者至今尊其书嘉定中諡明公封郿伯从祀孔子庙庭】张戬【字天祺载弟第进士知金堂县诚心爱人民化其徳熈宁初为监察御史里行累章论王安石乱法乞罢条例司及追还常平使者乂劾曽公亮陈升之韩绛李定吕恵卿书数十上又诣中书争之出知公安县徙监司竹监卒于官】金刘兴哥【虢县人起于羣盗人呼曰热刘元兵破西夏长驱而入闗辅千里皆震兴哥为元帅乌延部将率兵往来邠岐问屡战屡胜故元军猝不能东下后于清化战殁大兵至酹酒以吊西州耆老语之至为泣下乌延旧作沃衍今改】　元王檝【字巨川虢县人仕金授副都统守涿鹿隘太祖将兵南下檝鏖战三日兵败见执将戮之神色不变太祖问曰汝何敢抗我师独不惧死乎对曰臣以布衣受恩誓捐躯报国今既偾军得死为幸帝义而释之后从南征授宣抚使兼御史大夫帝命省臣总括归附工匠之数命檝掌之时庙学燬于兵檝取旧枢密院地复创立春秋率诸生行释菜礼奉命持国书使宋前后五往致疾卒宋人重赗之】杨皥【扶风人父清母牛氏牛氏尝病剧皥叩天求代遂痊如是者再后牛氏失明皥登太白山取神泉洗之复如故牛氏殁哀毁特甚之日大雨独皥母墓前后数里密云蔽之雨不沾土毕令妻家居飬清皥独庐墓上负土为坟蔬食饮水终其丧清卒亦如之】赵荣【扶风人母强氏有疾荥割股肉啖之者三复负母登太白山祷于神得神水饮之乃痊后年七十五卒荣号痛不食三日方饮水七日乃食粥之日白云庇其墓前十五里毕而散荣负土成坟庐其侧终防】明梁凖【字叔平鳯翔人永乐中为石州学正母防庐墓哀毁羣鸟朝夕飞鸣其上墓树仅三尺许有鹊来巢事闻擢知钧州旌表其闾】王【字修郿人永乐中由乡荐歴山东左布政使有恵政正统中入为工部左侍郎进尚书在职八年凡大营建暨百工政令赞画为多性笃实亷慎狷介不阿以王振用事未衰而引年去士论髙之】霍瑄【字廷璧鳯翔人景泰间由乡举授大通通判就擢知府额森拥上皇至城下瑄出谒奉命括金帛充犒都督郭登戒严弗应瑄号泣从水窦匍匐出叩马鸣咽众露刃叱之不为动因献上皇服物上皇密谕与登坚守瑄哭而还英宗复辟召拜工部侍郎　额森旧作也先今改】张杰【字立夫鳯翔人生有异质颖悟过人正统中举于乡以亲老就赵城训导薛瑄过之与论学叹曰此圣人徒也居防悉遵古礼免防不复出弟子从游日众拓家塾以五经教之学者称五经先生】张抚【字世安寳鸡人成化进士孝宗时歴副都御史督储南京寻进刑部侍郎抚质厚少缘餙所在以严明称布衣蔬食所得月俸常寄之公帑一宅萧然毎诣阙奏事孝宗多从之】李俊【字子英岐山人成化进士累迁都给事中二十一年正月朔有星西流化白气诏求直言俊率六□上疏言左通政李孜省太常少卿邓常恩诞妄此招天变之尤者国师继晓假术济私中外切齿帝优诏答之降孜省上林丞常恩本寺丞继晓革国师为民制下举朝大悦官至山西叅政】虎臣【麟游人成化中以诸生贡入太学上言士太夫过先圣庙宜下舆马从之省亲归会陜大饥廵抚郑时将请赈臣赍奏陈饥歉状词激切大获赈贷孝宗践祚将建棕棚于万嵗山备登眺臣抗疏切谏帝遣中使慰谕曰若言是棕棚已毁矣寻授云南嘉知县】张继孟【字伯功扶风人万厯末进士天啓中擢南御史以不建魏忠贤生祠削籍崇祯初起故官劾吏部尚书王永光永光嫉之出为广西知府土司普名声久乱未靖继孟设计酖之一方遂安稍迁浙江盐运使又忤视盐内官崔璘降知保寜府歴川西道副使张献忠陷城不屈被杀妻贾氏亦死之　本朝乾隆四十一年　　赐谥节愍】刘之勃【字安侯鳯翔人崇祯中进士擢御史上节财六议疏陈东厰三帝俱纳之出按四川张献忠陷成都欲用之不屈丛射而死　本朝乾隆四十一年　　赐谥烈愍】杨畏知【字介甫寳鸡人崇祯中举乡试第一厯云南副使讨平土酋屡立战功后为孙可望所害　本朝乾隆四十一年　　赐谥忠烈】
　　本朝王豫嘉【字建侯扶风人顺冶中进士官翰林侍读闻父病剧亟请假归日夜侍奉衣不解帯父殁哀毁骨立服阕赴京迎母张于京邸张思乡旋复告归母卒居防尽礼豫嘉为人冇操行博综典籍所着诗古文词甚多】安尼恭【郿县人为诸生顺治二年流宼贺琛破城恭被执不屈骂贼而死】白旂【郿县人官兰州训导顺治五年米寇兰州城陷骂贼死赠国子监学録】蹇逢吉【岐山人官抚标守备父为贼所掠逢吉竭产求赎不得乃绐贼曰父有藏金吾不知其处质吾而释父金可得也贼释其父久之金不至遂杀逢吉于青峯山下】李柏【字雪木郿县人幼孤事母甚孝为诸生避兵入太白山屏居读书数十年其学贯穿百家与朝邑李楷富平李因笃称关中三李】王大利【鳯翔人事亲至孝母殁以家吕产让兄躬自庐墓乡党称之】梦熊【麟游人母失明毎晨起盥洗为母餂目居常不离左右饮食必手供母夀八十八嵗】程希舜【鳯翔人幼孤事母刘甚孝贺贼乱负母携孙而走道逢贼泣请曰宁杀我与我孙勿伤我母贼并释之母年百余希舜亦年七十余矣】侯秉璧【岐山人母病侍奉汤药尝而后进母殁家贫为人佣工始得钱以殓年七十余每为人言尚思慕饮泣乾隆二十二年　旌表又孝子雒兼善与秉璧同里亦被　旌】
　　流寓汉马瑶【扶风人隠于汧山以置为事所居俗化百姓美之号马牧先生】列女唐王珪母李氏【郿人始珪隠居与房乔杜如晦善母尝曰儿必贵然未知所与游者何如人而试与偕来会乔等过其家李闚大□敕具酒食欢尽日喜曰二客公辅才而贵不疑】明张氏二烈女【扶风人张文玘女长曰存儿仲曰桂儿恶少杜景华瞰其父往田潜入室侵其长者脇以刃不从杀之继侵仲仲不从亦杀之并刺其季女以灭口季复苏白其事捕景华置之法万歴中御史徐彦登闻于朝为建坊立祠】石可贞妻董氏【麟游人夫死有子方二嵗阅二嵗殇氏于夫木主前自缢死万歴二十四年旌表】王邦宁妻李氏【字小圆岐山人李若梓女许字邦寜邦宁自缢死女闻至其家作粥奉舅姑曰聊尽妇礼将从夫地下矣是夜端坐防次大雷震电屋瓦皆裂姑起视之则女已逝万歴三十三年旌表】刘文正妻谭氏【鳯翔人崇祯中流贼犯鳯翔谭氏被掠大骂不从为贼所杀同时有李生妻张氏亦骂贼求死贼以刃刺其腹比死骂不絶口又高守业妻刘氏绐贼投井贼以石击之死井中】马汝龙女【名润姐扶风人崇祯八年为流贼所逼女怒以梃击贼被磔死又张继孟女玊娥诸生冯可时妻周氏田几妻张氏俱以不从贼见杀贡生陈琏妻李氏骂贼而死有白犬守其尸七日家人至掩之犬始去】师以风妻王氏【郿人流贼杀其姑杨氏氏挺身扑救毙刃下又张文竒妻杨氏奉姑逃匿中途被执绐贼释姑去伺间投崖贼往援之氏据地大骂贼遂杀之】马翰如妻闫氏【陇州人贼陷陇州氏赴水贼曵出扶其目复投水死后三日得其尸衣裳韈履纫结如织】
　　本朝李茂华妻王氏【寳鸡人有缌服弟王一位欲加以无礼氏坚拒不从被杀谳定置一位于法康熈五十四年　旌表】赵玉堂妻赵氏【麟游人玉堂为诸生家贫甚氏纺绩佐读为流冦所劫义不受汚堕崖死后玉堂官御史赠孺人】汪宏量妻王氏【鳯翔人宏量游闽久不归氏事姑不少怠姑病医云年老血衰得人血合药方可冶氏即引刀割臂流血升许数日创平如初姑亦寻愈】杨朴妻郑氏【扶风人年二十六而寡无出抚前室子锦成立娶妇贾生孙泾贾亡氏复抚泾泾长娶康生曽孙鼎彛甫数月而康又亡氏衰年抚鼎彛愈笃劬劳三世年七十二嵗而殁】刘宁妻李氏【麟游人年十七归刘二十一而寡母家怜其少微言改嫁氏剪髪誓守幽居一室亲族罕觏其面扶前室遗子纺绩以资诵读为邑庠生】马千乘妻蒲氏【陇州人年十九夫亡遗孤在襁褓立誓守节孝事舅姑教子成明经年逾七十】石鼎妻程氏【鳯翔人夫亡守节家贫抚孤备厯艰苦乾隆四年　旌表又张国玖妻石氏李徳辉妻程氏曹司铨妻徐氏闰鸿宪妻董氏朱之玖妻孟氏呉廷宷妻呉氏杨绅妻薛氏李乘驷妻郭氏毛大□妻唐氏李思道妻傅氏张良妻石氏俱以守节先后被　旌】张宏相妻孙氏【陇州人夫亡年二十八截髪自矢抚孤成立守节六十年乾隆五年　旌表又刘从学妻闰氏胡继宗妻闰氏赵宗哲妻马氏闰永元妻韩氏严淑泽妻赵氏严可仓妻侯氏张爵妻闰氏曹直妻翟氏尹奉徳妻赵氏郭卫邦妻赵氏马志逵妻邢氏郭大治妻王氏董天相妻黄氏王满库妻马氏翟裕妻梁氏李丕妻杨氏闰濬妻张氏俱以守节先后被　旌】徐必运妻杨氏【岐山人夫亡守节奉孀姑以孝称乾隆十四年　旌表又侯廷位妻李氏王永福妻沈氏王兆贤妻张氏薛芳妻刘氏李文英妻罗氏宋司铨妻冯氏杨国相妻姚氏王宪妻陈氏侯泰妻樊氏刘元贞妻周氏陈进贤妻李氏林茂棠妻刘氏朱广妻王氏张法仁妻张氏巨逢选妻苗氏祝秋元妻雒氏李可文妻陈氏黄秀妻王氏杨芳妻厐氏辑梁妻袁氏杨兰亭妻厐氏蘓元妻朱氏王作成妻杨氏厐顺之妻李氏张大位妻封氏张敷极妻王氏俱以守节先后被　旌】冯自夀妻薛氏【宝鸡人夫亡孝事翁姑抚孤成立乾隆八年　旌表又冯进喜妻杨氏杨浩妻贾氏郭寛妻张氏刘汉政妻王氏杨大夏妻党氏韩密妻卢氏王文妻闰氏毛珍成妻康氏寄士宏妻潘氏俱以守节先后被　旌】王贞女【寳鸡人许嫁同邑表遐龄未及娶而遐龄卒氏闻讣奔防不复归宁哀毁成疾而卒乾隆九年　旌表】李克譲妻屈氏【扶风人夫亡家贫事翁姑以考称乾隆三年　旌表又李振玉妻朱氏李□妻田氏张敬修妻王氏杨璞妻郑氏王国璿妻刘氏王爌妻兰氏冯御妻曹氏刘开运妻赵氏郭积稳妻田氏兰可璙妻宋氏李法干妻李氏李法坤妻兰氏朱良相妻李氏强敌妻蘓氏李荣贵妻梁氏茍彬妻薛氏高一祥妻杨氏张铭妻王氏范应全妻侯氏杨三杰妻李氏毛守信妻王氏明僚妻赵氏杨三杰妻李氏毛守信妻王氏张明徳妻朱氏罗积妻殷氏李琠妻吕氏祁硕妻康氏田必通妻任氏窦铭妻王氏张宗孔妻马氏宣妻李氏王宏奕妻吕氏张三元妻刘氏陈建烈妻祁氏康继孟妻王氏王防妻李氏李隆妻王氏王希圣妻李氏李士英妻刘氏杨中孝妻王氏杨永安妻晁氏生员种秉善妻朱氏贺登第妻白氏生买赵栋妻马氏张进言妻岳氏刘天锦妻陈氏俱以守节先后被　旌】魏某妻张氏【郿县人夫亡事翁姑克尽孝道翁姑殁家贫不克营氏日夜挖土成坟乡党称之乾隆十四年　旌表又刘师氏岳侯氏李杨氏张赵氏萧李氏师萧氏师刘氏张毛氏李懐瑜妻汶氏贺恪妻何氏庄际安髙氏生员王时泰妻赵氏生员陈之润妻孙氏王新都妻田氏庄貌才妻杜氏生员张钰妻蔡氏俱以守节先后　旌表】裴绶妻张氏【汧阳人夫亡氏年二十三仰事抚育备极辛勤又马进喜妻梁氏俱乾隆十四年　旌表】
　　仙释汉矫慎【字仲彦扶风人少好黄老隠遯山谷汝南呉苍甚重之遗书劝其仕慎不答年七十余竟不娶后忽归家自言死日及期果卒后人见慎于炖煌】灵夀光【扶风人年七十余得石英丸服之如二十许人】晋马俭【扶风人博通经史从孙彻学道授以五符真文防谷服水行气导引遂役使万灵制御羣邪姚苌闻而异之往召不至后年九十八返真而白云举焉】僧契虚【姓李学道岐州太白山遇一释子与之游至一山顶宫阙巍然见大仙据玊几而坐释子命虚拜谒曰此稚川真君也既而以其未絶三彭之仇命引归及平地已在泰而释子亦不见】宋张守真【天兴人建隆初游终南山闻空中有召之者诲以三剑之法守真奉教而往凡所祛殄不可胜纪】明张三丰【居寳鸡县东三里金台观洪武二十六年九月自言辞世留颂而逝县人杨轨山等置棺殓讫临发视之三丰复生后入蜀见蜀王又入武当山或游防邓间永乐中遣使寻访卒不遇】
　　土产铁【汉书地理志漆县有铁官唐书地理志汧源县有铁明统志郿县出鐡宋时有铁冶务】麻布【元和志鳯翔府赋麻及布】龙须席【唐书地理志鳯翔府土贡宋史地理志陇州贡席】蜡烛【唐书地理志鳯翔府土贡】酒【府志陇州出】马【寰宇记陇州产】羊【寰宇记陇州产明统志郿县出驼羊有峯如驼】雉尾【寰宇记陇州产】鹦鹉【寰宇记陇州出】乌蛇【明统志出陇州可疗疾】榛实【唐书地理志鳯翔府陇州俱贡】松子【寰宇记陇州产】胡桃【寰宇记陇州产】药【金史地理志鳯翔府产芎防独活灯草无心草升麻秦芁骨碎补羌活明统志府境产商陆】菖蒲【寰宇记陇安县马颊社沿山有溪出九节菖蒲】山丹【寰宇记陇州产】石鱼【明统志出汧阳县可辟衣蠧】石墨【出汧阳县石墨洞】
　　大清一统志卷一百八十四
&lt;史部,地理类,总志之属,大清一统志,汉中府图&gt;
&lt;史部,地理类,总志之属,大清一统志,汉中府图&gt;
&lt;史部,地理类,总志之属,大清一统志,汉中府表&gt;
&lt;史部,地理类,总志之属,大清一统志,汉中府表&gt;
&lt;史部,地理类,总志之属,大清一统志,汉中府表&gt;
&lt;史部,地理类,总志之属,大清一统志,汉中府表&gt;
　　钦定四库全书
　　钦定大清一统志卷一百八十五
　　汉中府【在陜西省治西南一千七十里东西距八百十里南北距六百五十里东至兴安州石泉县界三百十里西至甘肃阶州界五百里南至四州保寜府南江县界一百四十里北至鳯翔府寳鸡县界五百十里东南至兴安州紫阳县界三百二十里西南至四川保寜府广元县界三百四十里东北至西安府盩厔县界三百六十里西北至甘肃秦州两当县界四百八十里自府治至　京师三千五百里】
　　分野天文井鬼分野鹑首之次
　　建置沿革禹贡梁州之域春秋时为蜀地战国初秦楚之境后属秦置汉中郡【史记秦恵王十三年攻楚汉中取地六百里置汉中郡常璩华阳国志周报王二年秦恵文王置郡因水名也】汉初为汉国后仍为汉中郡属益州后汉因之三国属蜀【杜佑通典后汉末张鲁改汉中为汉寜魏武复曰汉中郡后蜀先主有其地以为重镇】魏景元四年克蜀兼置梁州【王晋书魏末克蜀分广汉巴涪陵以北七郡为梁州治沔阳】晋因之【晋书地里志太始三年立梁州于汉中南郑宋书州郡志李氏据梁益江左于襄阳侨立梁州李氏灭复旧】东晋隆安中又侨置秦州宋齐因之梁天监三年入于魏曰梁州汉中郡太同初还属梁西魏废帝元年复克之隋开皇三年郡废大业三年州废改为汉中郡唐武徳初复曰梁州置总管府【旧唐书地理志武徳七年改总管为都督贞观六年废都督府八年又置十七年又罢显庆元年复置】开元十三年改曰襃州二十年复故【旧唐书地理志开元二十一年分置山南西道采访使理梁州】天寳初曰汉中郡乾元初复曰梁州兴元元年升兴元府为山南西道节度使治【唐书方镇表至徳元载置山南西道防御守捉使广徳元年升为节度使治梁州寻降为观察使建中元年复升为节度使兴元元年节度使兼兴元尹】五代属蜀【马端临文献通考王蜀改兴元府为天义军后复故】宋曰兴元府汉中郡山南西道节度为利州路治绍兴十四年分为利州东路治【王象之舆地纪胜利州东西路乾道四年合为一淳熙二年复分三年复合五年复分绍熙五年复合庆元二年复分嘉定三年复合十一年复分寻复合】元为兴元路属陜西行省明洪武三年改为汉中府九年属陜西布政使司
　　本朝因之陜西省领州一县八
　　南郑县【附郭东西距五十里南北距一百六十里东至城固县界二十里西至褒城县界三十里南至四川保寜府南江县界一百九十里北至褒地县界二十里东南至保寜府通江县界一百二十里西南至保宁府巴州界一百九十里东北至城固县界四十里西北至褒城县界二十里本秦南郑邑汉置县为汉中郡治后汉至南北朝因之隋为汉川郡治唐为兴元府治宋因之元为兴元路治明为汉中府治　本朝因之】褒城县【在府西北四十里东西距五十五里南北距三百四十里东至南郑县界二十五里西至沔县界三十里南至四川保寜府南江县界二百里北至鳯县界一百四十里东南至南郑县界二十里西南至寜羌州界一百八十里东北至城固县界六十里西北至沔县界七十里古褒国汉置褒中县属汉中郡为都尉治后汉因之晋义熙中改曰苞中刘宋省后魏永平四年复置褒中县兼置褒中郡隋开皇初郡废改县曰褒内仁夀元年又改褒城属汉川郡义寜二年又改褒中唐贞观三年复曰褒城属兴元府宋因之元属兴元路明属汉中府　本朝因之】城固县【在府东少北七十里东西距六十里南北距二百二十里东至洋县界十里西至南郑县界五十里南至西乡县界七十里北至鳯县界一百五十里东南至西乡县界五十里西南至南郑县界四十里东北至洋县界六十里西北至南郑县界四十里汉置成固县属汉中郡后汉及晋因之刘宋曰城固齐及后魏因之隋属汉川郡唐武徳二年改曰唐固贞观二年复故属兴元府宋因之元属兴元府明属汉中府　本朝因之】洋县【在府东一百二十里东西距二百里南北距一百六十里东至兴安州石泉县界一百六十里西至城固县界四十里南至西乡县界六十里北至西安府盩厔县界一百里东南至西乡县界九十里西南至西乡县界七十里东北至盩厔县界二百四十里西北至城固县界八十里汉成固县地晋置兴道县属汉中郡刘宋废后魏延昌三年置兴势县属晋昌郡西魏分置傥城郡隋开皇初郡废县属汉川郡唐初属洋州贞观二十三年改曰兴道天寳十五载移洋川郡来治乾元初复改郡曰洋川属山南西道光启元年兼置武定军节度使五代时孟蜀改曰源州宋初复曰洋州洋川郡景祐四年改军曰武康元至元二年以州治兴道县省入属兴元路明初降州为县属汉中府　本朝因之】西乡县【在府东南二百四十里东西距二百二十里南北距五百三十里东至兴安州石泉县界一百二十里西至城固县界一百里南至四川逹州大平县界五百里北至洋县界三十里东南至兴安州紫阳县界一百里西南至四川保寜府通江县界四百里东北至石泉县界一百二十里西北至洋县界六十里汉成固县地三国汉置南乡县晋改曰西乡属汉中郡宋齐因之后魏改置丰寕县兼置洋州及洋川郡隋开皇中郡废大业初州废县复曰西乡属汉川郡唐武徳初复于县置洋州元寳初曰洋州郡十五载徙郡治兴道以西乡属焉宋亦属洋州元属兴元路明属汉中府　本朝因之】鳯县【在府西北三百八十里东西距一百七十里南北距三百里东至鳯翔府寳鸡县界一百十里西至甘肃秦州两当县界六十里南至褒城县界二百三十里北至秦州清水县界七十里东南至褒城县界二百三十里西南至沔县界一百七十里东北至寳鸡县界一百十里西北至秦州两当县界七十里汉置故道县属武都郡后汉及晋因之永嘉后没于氐羌后魏太和元年改置凉泉县兼固道郡寻改县曰梁泉孝昌中又置南岐州西魏废帝三年改州曰鳯州郡曰归真隋开皇初郡废大业三年改州为河池郡唐武徳初复为鳯州天寳初曰河池郡乾元初仍曰鳯州属山南西道光启二年置感义军节度使干寕四年改曰昭武军五代初属岐后属蜀改军曰武兴宋仍曰鳯州河池郡属秦鳯路元至元五年以州治梁泉县省入属兴元路明初降州为县属汉中府本朝因之】寜羌州【在府西南二百八十里东西距三百九十五里南北距一百八十里东至沔县界一百二十里西至四川龙安府平武县界二百七十五里南至四川保寕府广元县界七十里北至沔县界一百十里东南至保寜府南江县界二百五十里西南至保寕府广元县界六十五里东北至沔县界一百五里西北至甘肃阶州文县界一百二十里汉广汉郡葭萌县地晋为梓潼郡晋夀县地隋为义成郡緜谷县地唐武徳四年分置三泉县兼置南安州八年州废县属梁州天寳元年改属汉中郡宋干徳三年以县直隶京师至道二年建为大安军三年军废县仍属京师绍兴三年复置大安军属利州路元初为大安州至元二十年降州为大安县属沔州又省三泉县入之明初省大安入沔县改置宁羌卫成化二十二年升为宁羌州属汉中府　本朝因之】沔县【在府西一百十里东西距一百里南北距一百七十里东至褒城县界六十里西至畧阳县界四十里南至寕羌州界七十里北至鳯县界一百里东南至褒城县界六十里西南至寕州界七十里东北至褒城县界五十里西北至畧阳县界六十里汉置沔阳县属汉中郡后汉晋及宋齐皆因之后魏柝置嶓冡县并属华阳郡隋初省沔阳县大业初改嶓冡曰西县属汉川郡唐武徳三年于县置褒州八年州废县属梁州宋干徳中以县直京师后属兴元府至道二年改属大安军三年还属兴元府元初属沔州至元二十年省西县入畧阳改置铎水县移沔州来治后又改省铎县入州明初改州为沔县属汉中府成化二十二年改属寜羌州　本朝仍属汉中府】畧阳县【在府西北二百九十里东西距二百四十里南北距二百十里东至沔县界一百三十里西至甘肃阶州界一百十里南至寜羌州界八十里北至甘肃秦州徽县界一百三十里东南至寕羌州界四十里西南至阶州界一百六十里东北至沔县界一百三十里西北至阶州成县界一百六十里汉置沮县属武都郡后汉及晋因之永嘉后没于氐羌宋升明元年杨氏自号为武兴国后魏正始三年置武兴镇寻改置东葢州及武兴郡武兴县正尤后复没于氐梁大同初复曰东益州及武兴县王国西魏大统十一年复曰东益州废帝二年改州曰兴州郡曰顺政大业二年复曰顺政郡唐武徳初复为兴州天寳初复曰顺政郡乾元初仍曰兴州属山南西道天佑三年置兴文节度使五代属蜀宋仍曰兴州顺政郡属利州路绍兴十四年分置利州西路治此开禧三年改州曰沔州县曰畧阳嘉定三年仍属利州路元至元十四年改属广元路二十年移沔州治铎水县以畧阳县属焉明初属汉中府成化二十二年改属寜羌州　本朝仍属汉中府】
　　形势东接南郡南接广汉西接陇西隂平北接秦川【华阳国志】秦之坤蜀之艮连高夹深九州之险【唐欧阳詹栈道铭序】氐羌接轸为威御之镇【寰宇记】秦蜀出入之冲【宋文同集】前瞰三秦后蔽巴镇【宋孙道夫奏议】
　　风俗其民质直好义士风朴厚有先民之遗【华阳国志】质朴无文不甚趍利性嗜口腹多事畋渔好祀鬼神尤多忌讳【隋书地理志】俗多醇谨不尚浮华【寰宇记】君子精敏小人勇悍【元一统志】
　　城池汉中府城【周九里有竒门四濠广十丈宋嘉定十三年筑　本朝顺治康熙中两修乾隆三十年重修】褒城县城【周四里冇奇门四明治十二年土筑正徳四年砖甃本朝康熙二十六年修乾隆十二年重修】城固城县【周七里有奇门四濠广二丈明正徳七年因旧址改筑　本朝康熙四十六年修乾隆十四年重修】洋县城【周七里有奇门五濠广三丈宋熈寜中筑修本朝顺治康熙中屡修乾隆三十一年重修】西乡县城【周六里有奇门四元末筑明正徳八年于东门外増筑新城濠广三丈　本朝顺治七年康熙五十五年乾隆十三年俱重修】鳯县城【周四里有奇门三元至元二十八年筑　本朝顺治十一年修乾隆三十年重修】寜羌州城【周四里有奇门四因河为池明洪武四年筑　本朝雍正八年修乾隆二十四年重修】沔阳城【周三里有奇门三明洪武四年筑　本朝康熙三年乾隆三十年俱重修】畧阳县城【周五里门四明正徳六年筑本朝顺治十一年康熙二十四年乾隆三十一年俱重修】
　　学校汉中府学【在府治西南元至元六年建　本朝康熙二十五年重修入学额数二十名】南郑县学【在府学西明成化九年自县治东南移建　本朝康熙二十三年重修入学额数十五名】褒城县学【在县治西南明洪武五年建本朝康熙中两修入学额数十二名】城固县学【在县治东南宋崇寕二年建　本朝屡经修葺入学额数十五名】洋县学【在县治西北隅明嘉靖九年自城东迁建本朝康熙中屡修入学额数十五名】西乡县学【在县治东明正统十四年建　本朝屡经修葺入学额数十二名】鳯县学【在府治东明洪武四年建入学额数八名】寜羌州学【在州治西北羊鹿坪明正统四年建于旧卫治西北　本朝康熙四十二年迁于城东南雍正二年改建今所入学额数十二名】沔县学【在县治西明洪武四年建入学额数十二名】畧阳县学【在县治北明正徳十四年建入学额数八名】汉南书院【在府城内乾隆三年建又诸州县皆建有义学】
　　户口【原额人丁一十万六千二百一又滋生人丁九百七十二　屯丁二千一百六十九滋生屯丁二百一十四】
　　田赋【田地七千四百五十一顷五十四畆六厘零额徴地丁银六万二千九百九十九两五钱六分五厘零粮二百七十八石九斗五合零　屯田三千六百六十四顷四十五畆八分三厘零额征地丁银一万六千二百六十两六钱八分五厘零】
　　山川龙冈山【在南郑县西华阳国志龙冈北临汉水南帯亷津隋书地理志南郑有龙冈山舆地纪胜山在县西十里相传梁天监中有龙鬬于此】中梁山【在南郑县西唐书地理志南郑有中梁山舆地纪胜山在县北十三里汉中纪云以其镇梁州之中故名府志在县西十五里褒城县南三十五里南麓有玉女洞溪水自山峡下防悬如瀑布又数步有水涌出为玉女泉合溪水灌田县志从山南入褒城有三道东曰猴子岭中曰土地垭西曰石梯口石路崎岖迤西孤峰特立者曰大孤山又西峙立两河口者为小孤山】峩公山【在南郑县南宋元嘉十年杨难当焚掠汉中南汉中大守萧承之自下桃进据峩公山击贼败之其后梁土民思承之功于峩公山立庙祭祀】汉山【在南郑县南接褒城县界亦名天池山寰宇记南郑县天池山上有池方二十里冬夏不竭舆地纪胜汉山在南郑西南二十里四峯八面南接巴山上冇池水即天池也】大巴山【在南郑县南接西乡县界亦名巴岭山水经注亷水出巴岭山元和志巴岭在南郑县南一百九里旁临汉江与三峡相接山南接古巴国旧志在县南一百九十里西乡县西南一百五十里绵亘数百里冬夏积雪中包孤云两角米仓诸山南接四川巴州界又小巴山在西乡县西南二十五里】米仓山【在南郑县南一名玉女山唐书地理志南郑有玉女山寰宇记仙防山一名玉女山在南郑县南一百九十里上有古城三门不可登山下时闻钟磬之声道家开山经云仙人玉女所居之地舆地胜记仙台山一名米仓山与大巴山相连有韩信庙及截贤岭云萧何追韩信至此府志米仓山在县西南一百四十里按舆地纪胜大安军有韩溪水俗传萧何追韩信之此故名韩溪即寒水今在寜羌州西南距米仓絶逺此必流传之譌附辨于此】宝山【在南郑县北舆地纪胜在县北十余里旧传山中得宝珠因名】天台山【在南郑县北舆地纪胜在县北四十余里山顶平坦如台府治坐其冈脉山谷石皆坚润有金星可作砚俗号石碑谷谷中流泉可溉田上有楞伽谷又冇佛子潭飞泉流注数百尺下为深渊】王子山【在南郑县北五十里距天防山二里峯峦防削如　　列画屏相近有七峰山七峰峭防】幞头山【在南郑县舆地纪胜在县东南一百里以形似名】梁州山【在南郑县东南亦名梁山寰宇记尔雅云梁山晋望也又南方之美者有梁山之犀象焉州因山名舆地纪胜山在县东南一百八十里其西与孤云两角诸山相接大山四围其中三十里许甚平旷或云古梁州治也】鹤腾山【在南郑县西南四十五里舆地纪胜相传有仙人于此乘鹤腾去因名府志鹤腾岩在褒城县南五十五里左右三岩相接状如画屏岩半有石洞三深邃巨测鹤腾泉下注此岩如瀑布焉】玉京山【在南郑县西南四十余里一峯突出】青锉山【在南郑县西南五十里舆地纪胜山多杉桧顶有一石如锉因名府志在褒城县南九十里】黄牛山【在南郑县西南魏书地形志华阳有黄牛山寰宇记山在南郑县西南五十里有石黄色逺望如牛下有黄牛川十道记黄牛川有再熟之稻土人爱之府志山在县西南三十里】旱山【在南郑县西南汉书地理志南郑县早山池水所出水经注山下有祠列石十二不辨其由盖社主之流百妵时祈祷焉寰宇记山在县西南二十里旁有石牛十二头盖秦恵王所造以镇蜀者舆地纪胜一名山府志旱山在县西南六十五里】寳顶山【在南郑县西南七十里舆地纪胜与青锉山相接上生芝草府志谓之寳鼎山】笼葢山【在南郑县西南七十里舆地纪胜在县西南八十里其南与巴山接府志老者河河源出此】金华山【在南郑县西南舆地纪胜在县西南七十里与巴山相接其上峭峯特起左右环绕旁有数泉合为一池府志在褒城县南九十里山有三峯一名三教山山半冇洞有泉流经洞前直下溉田又南五里为双乳山两山并峙】孤云山【在南郑县西南舆地纪胜在亷水县东南一百七十里相连者曰两角山山顶髙峻冇两峯古语云孤云两角去天一握府志孤云山在褒城县南一百二十里亦名两角山通巴州其路险峻三日而逹于山顶絶髙处谓之孤云】聴山【在南郑县西北水经注壻水北发聴山舆地纪胜山在南郑县西北二十七里西抵壻水小溪】牛头山【在褒城县唐书地理志褒城县有牛头山寰宇记山形如牛头髙百仭云覆如笠即两故彼人亦号为戴笠山县志在县西二十五里下冇灵液泉】天池山【在褒城县南四十五里上有穴曰风洞春夏多风秋冬白气上腾亦名气眼】立石山【在褒城县南八十里舆地纪胜东接青锉西连金华府志山顶有大石壁立因名】玉映山【在褒城县南一百二十里明嘉靖中始开有石窦曰麒麟洞可以祷两】连城山【在褒城县北二里下临褒水有十二峯连接如城垒皆平旷可居土人谓之十二连城峯各有池下有黒沟泉东麓有龙潭】鸡翁山【在褒城县北入谷十五里即连城后山延据龙江突起髙峯状类鸡冠因名徐稽神録唐温造为兴元节度赴任将近汉中大雨平地水尺许不可进乃祷鸡翁山神疾风驱云即时晴霁肃宗闻其事封山神为侯】七盘山【在褒城县北唐元稹诗迤逦七盘路坡陀数丈城县志山在县北十里鸡头闗下自北南上盘廻七转由此入连云栈最为险峻下有穴如斗大曰鱼洞】衙岭山【在褒城县北汉书地理志褒斜水出衙岭山寰宇记山在县西北九十八里府志有马道山在县北九十里马道驿西又鳯凰山在马道驿东北山连两翼形如飞鳯又名大白山又石笋山在县　北一百二十里马道驿迤西下有鳯潭】四州山【在褒城县北入斜谷一百三十里与武闗驿对山髙耸登其顶望见古褒沔洋鳯四州因名】女郎山【在褒城县西南水经注汉水南有女郎山上有女郎冡裁有坟形山上直路下出不生草木世人谓之女郎道下有女郎庙及衣石言张鲁女也有小水北流入汉谓之女郎水隋书地理志褒城有女郎山舆地纪胜俗呼姑子山县志有双山在县西南八十里两山横列峯峦峻丽相似又十里为马鞍山山麓有泉东流入亷水】华山【在褒城县西南一百十里根盘百里许有洞髙大深邃内有秋水相近曰宝顶山皆能兴云布雨又南二十里为仙防山】同鼎山【在褒城县东北十五里西瞰黒龙江东连汉王山三峯鼎峙故名崖半有飞虎洞迤南与钓鱼防对者曰铁屏崕山后峯峦起防亘三十余里】箕山【在褒城县西北后汉建武四年公孙述将程马出屯陈仓冯异迎击破之马退走汉川异追战于箕谷三国汉建兴六年诸葛亮扬声由斜谷道取郡使赵云邓芝为疑军据箕谷舆地纪胜箕山在县北十五里上有池四时不涸俗号秦王猎池山内有穴号丙穴有谷号道人谷即郑子真隠处】云雾山【在褒城县西北七十里絶顶有崖髙百丈横数十歩县境诸山此为最髙有水防如龙黑白各四有泉流于其下其北界东西横截者为横当山】云夣山【在褒城县西北俗名观山最髙处有云防观观东一里曰飞仙崖石峯壁立髙三百五十五文崖下曰白龙洞深数歩下有石池水自上滴入不溢不涸又西三里有青龙洞深丈余亦有石池三水亦自上滴入从洞口流出后有圣水洞石井深丈余水从底峡中出】石筹山【在城固县西四十里】天池山【在城固县南三十里顶有池水曰天河四时不涸嵗旱祈雨輙应】通闗山【在城固县北水经注壻水迳通闗势南山髙百余丈上有邱如城方五里濬堑三重髙祖北定三秦萧何守汉中欲俢北道通闗中故名谓之通闗挚元和志通闗山在县东北九里府志在县北三十里】庆山【在城固县北三十五里峯顶有烽堠遗址西南三里有赤土坡其土色赭周围十五里亦名赤坂】桃林山【在城固县北四十里】九真山【在城固县北舆地纪胜在县北五十里道家谓太白山南六百里与三嵎相接有大峯上有九真玉井】马盘山【在城固县北一百里巍然髙耸形如卧马陂陀萦纡二十余里内有清溪三道】少年山【在城固西南四十里西枕沙河路通西乡及四川通江县俗传彭祖祈年于此因名上有彭祖庙】辟谷山【在城固县东北三十里中多产药物俗传张良辟谷于此】斗山【在城固县西北寰宇记在县南五里周地图记云斗山上下有石穴道家开山经云斗山凡五穴通昆仑陇山武当青城长安府志斗山在县西北二十里脉自三嵎山迤逦西南廻转东向耸起一峯与三嵎山对峙形似斗杓因名山后有三石洞壻水自北来绕山东出五门堰在焉山上有砦明初下汉中传友徳袭木槽闗攻斗山砦即此】浮游山【在城固县西北三十里东西两山并峙亦曰仗牛山】三嵎山【在城固县西北寰宇记三嵎谷在县西十九里周地理记云三嵎山上有三峯如覆鼎足舆地记胜山在县西北四十里髙耸万仭中多灵药】龙亭山【在洋县东后魏置龙亭县于此舆地纪胜有赤坂在洋州东二十里龙亭山色甚赭蜀汉建兴八年魏曹真张郃司马懿侵汉武侯次于城固赤坂以待之即此】蒿平山【在洋县东六十五里山腹有灵湫】鸡子山【在洋县南五里亦名祈子山下瞰汉江东枕大沙河峯峦兀然耸峙】荞麦山【在洋县南四十里明景泰中有妖僧定山据此作乱】牛头山【在洋县北五里舆地纪胜又有弥陀山念佛岩明统志岩下有潭面如碧镜府志念佛岩在县北十五里】兴势山【在洋县北后汉建安二十四年先主与魏将夏侯渊张郃相拒于兴势作营后主延熙七年魏将曹爽侵汉中镇将王平遣刘敏据兴势拒之魏书地形志龙亭县有镇势山即兴势山也亦谓之兴势坂水经注小城固城北百二十里有兴势坂诸葛亮出洛谷戍兴势置烽火楼处处通照元和志山在兴道县北二十里寰宇记在县西北四十三里今郡城所枕形如一盆外险而内有大谷为盘道上数里方及四门县因有兴势之名】大龙山【在洋县舆地纪胜在兴道县东北三十八里相接者为小龙山下有大小二龙山】白崖山【在洋县北舆地纪胜在兴道县北六十里益水沙溪中山有白石崖因名】石防山【在洋县北六十里明统志山最髙顶石如防府志山有九十四峰】寒泉山【在洋县北水经注阳都西有寒泉岭王存九域志汉中记云仙人李八百居此山崖间有泉涌出故名府志山在县北一百二十里】华阳山【在洋县北一百四十里旧置华阳县以此】女冠山【在洋县北舆地纪胜在真符县比一百七十里上有石壁卓然莹净石内有女仙之状旧志潜水出此】太白山【在洋县东北即终南山也唐书地理志真符县有太白山舆地纪胜山去真符县四百五十里面隶鳯翔背属真符唐天寳中得玉册于此明统志山在洋县东北五百里闗中谓之南山汉中谓之北山】酆都山【在洋县西北二十五里山脉逺通秦岭为县重镇上冇池二深各六七尺其一冬夏不涸】石柱山【在洋县西北一百里山顶有石如柱又有石盘中常注水】铁城山【在西乡县东三十里一曰铁防山相近有金牛山亦名牛岭山】楼山【在西乡县西五十里山形如楼】神山【在西乡县西七十里又石人山在县西一百里上有石如人】云亭山【在西乡县南八里唐书地理志西乡县有云亭山舆地纪胜图经云山连巴岭五百里崖谷险峻因山兴云其状如亭故名】皁军山【在西乡县南五十里一名皁军山上有擂鼓台相传宋呉玠驻兵处】席帽山【在西乡县南舆地纪胜在县南平定乡去县一百五十里冇石龙洞深五百余丈府志在县南平乡口】星子山【在西乡县南三百里洋水源出此】金竹山【在西乡县南三百五十里】白庙山【在西乡县南寰宇记县有白庙山山有老子庙】文昌山【在西乡县北五十里又北十五里有望江山】午子山【在西乡县东南二十里一名母子山三峯削立二水环流山岭有洞四五深不可测风出入有声谓之风洞亦谓之午子洞又圣水峡在山之东峡中有泉自石穴涌出一日三潮谓之龙泉又飞龙山在午子山左冠朱山在午子山右一名华表山峯峦峭峻】盐水山【在西乡县东南一百五十里又冨子山在县东南二百五十里一名父子山】归仁山【在西乡县东南四百里产茶】鹰山【在西乡县西南四十里龙溪发源于此】天池山【在西乡县西南六十五里上有池又硃沙山在县西南八十里上有飞泉】游仙山【在西乡县西南二百五十里】香积山【在西乡县东北舆地纪胜在真符县东南一百三十里饶风闗南】鳯凰山【在鳯县东三里上有鳯岭一曰鸑鷟山又太白山在县东六十里有灵湫】玉皇山【在鳯县东八十里山极髙寒不生禽鸟絶顶有大石覆如殿宇内有玉皇古象】三松山【在鳯县南今名红石山元和志在梁泉县南五里寰宇记一名长松山山有三峯并有长松因名县志又有堡子山在县南三里上有堡】南岐山【在鳯县南十里岭有竹云洞有湫池】武都山【在鳯县南六十里山有谷出雄黄】豆积山【在鳯县北祝穆方舆胜覧山在梁泉县北一里冲妙先生之别隠淳熙中宪使李大正大书遯迹山三字镌于山麓府志山在鳯县北一里一名龙脑山上有消灾岩下临嘉陵江冇张果老洞】紫栢山【在鳯县东南寰宇记紫栢坂在梁泉县东八十五里周地图记云其山两头状如龙形一名龙如山树多紫栢方舆胜覧山去梁泉县七十里中有七十二洞府志在今县东南一百三十里洞在山岭石壁峻险人不可到】欣云山【在鳯县西南十五里一名君子山今名仓平山山半有灵恵洞又县西四十里有马岭山】九峯山【在鳯县东北五里有九峯攅聚故名】御爱山【在鳯县东北三十里方舆胜覧在县松陵堡之侧唐韦庄入蜀记云大散岭之北僖宗廵幸厯山下爱玩不能去因名】红崖山【在鳯县西北寰宇记燋崖山在黄□故县西北四十五里旧志今名红崖山接两当县界下为红崖河】嶓冡山【在寜羌州北禹贡梁州岷嶓既艺又导嶓冡至于荆山水经注汉中记曰嶓冡以东水皆东流嶓冡以西水皆西流即其地势源流所归故俗以嶓冡为分水岭魏书地形志华阳郡嶓冡县有嶓冡山汉水出焉元和志嶓冡山在金牛县东二十八里府志在今州北九十里　按禹贡嶓冡本梁州山汉志陇西郡西县有嶓冡山水经则在氐道县攷汉之西县在今巩昌府秦州界而氐道不知所在要之皆雍域非梁域至后魏地形志始云嶓冡县有嶓冡山盖县本汉沔阳县地隋为西县唐为金牛县宋为三泉县元为大安县隋志通典元和志寰宇记元大一统志诸书并云山在此地斯真禹贡嶓冡导漾东流为汉处而嶓冡之在陇西者自为西汉水所出之山与汉沔絶无交渉梁州山当还之梁州地形志所言为得其实】月山【在寜羌州东一里众山环拱一山其形如月】天台山【在宁羌州东四十里形势髙耸顶平如防亦名天台岭下有铁鎻桥】冠山【在寜羌州南门外形如纱防俗名纱防山】烽燧山【在宁羌州南五里昔人置烽燧于其上又有烽燧山在沔县治西】玉簮山【在宁羌州北舆地纪胜山有要岭亭为一郡登覧之要其后最髙处曰鸡冠山今呼为山寨】龙头山【在宁羌州东南二十里山巅耸岝状如龙首旧名马面山明治中改今名】天池山【在宁羌州西南四十里层峦叠嶂逈出羣峯上有池寒气逼人近视则雷电立至】龙洞山【在宁羌州西南四十里上有寒泉红鱼时跃烟霞断续传有神驱龙于此】五丁山【在寕羌州东北四十里其峡曰五丁峡亦曰金牛峡俗传即秦作五石牛绐蜀蜀王令遣五丁开导引牛处峡口悬崖万仭水自峡中喷薄而出下合漾水为蜀道之最险者峡南两崖峙立悬崖两大石东崖为石鼓西崖为石钟明治中知州张简尝修凿之】龙泉山【在宁羌丽东北舆地纪胜在大安军十余里温水溪出此半山有泉水涌地中漩沙而出】白马山【在沔县西水经注浕水迳张鲁治东水西有山庾仲雍谓之白马塞寰宇记西县有白马山张衡家传云衡于浕口升仙时乘白马后人遥望山上往往有白马往来因名舆地纪胜在西县西五里】卧龙山【在沔县北一里连百丈坡上有花池池上有卧龙亭相传诸葛武侯读书处】铁山【在沔县北汉书地理志沔阳有铁官舆地纪胜铁山在县西北五里多铁鑛隆兴间姚仲置寨于此以御金兵】蓬山【在沔县北舆地纪胜在西县东北黄沙谷口中有洞穴】定军山【在沔县东南蜀志建安二十四年先主自阳平南渡沔水缘山稍前依定军山势作营夏侯渊将兵来争先主命黄忠乗髙攻之斩渊遂有汉中华阳国志定军山北临沔水水经注沔阳故城南对定军山元和志山在西县东南十里府志在沔县东南十里两峯对峙山上平坂可驻万军】卓笔山【在沔县东南三十五里舆地纪胜在县西南二十里泥潭谷中一峯削出有如卓笔】龙门山【在沔县西南六十里大安军志龙门山东南去军城十里】潭毒山【在沔县西南八十五里宋绍兴二年刘子羽守此又西南十里有普明山大安水出焉】武兴山【在沔县东北十五里东临旧州河西接百丈坡元褒州城在此】云蒙山【在沔县东北十五里山髙耸常有云气蒙其上又灌子山在县东北三十里山下有水流灌田畆】白崖山【在沔县舆地纪胜在西县东北山出灵药隠者多居焉元一统志在铎水县东北十里上有雷公霹雳潭】鹰嘴山【在畧阳县东二十七里中有一峯如鹰嘴焉】白熊山【在畧阳县东元一统志在畧阳县北八十里昔有白熊出此】龙山【在畧阳县西五里方舆胜覧山形夭矫下有泉水湾环状如盘龙元一统志谓之盘龙山府志冇三公山在县西五里】厨山【在畧阳县西元和志厨山在鸣水县南三里崇峻幽深多产木明统志有厨谷山在畧阳县南三百里崖穴常兴云雾如厨防之状】巾子山【在畧阳县南寰宇记去县三里山半有洞名珠砂洞方舆胜覧鳯凰山一名巾子山去州一里如鳯之翔元一统志一名三峯山在县南一里首冠羣山髙耸万仭】寒山【在畧阳县南元一统志在县南一百里四时常有积雪】师子山【在畧阳县北寰宇记在顺政县北五歩元一统志在畧阳县北五里山形曲曲盘伏状若狻猊府志有冉家山在县北三里山形起伏羣峯环拱相传冉闵生此其山中断亦名斩断山】八渡山【在畧阳县北十五里四面险阻上下四十里路分三岐山溪交错林木茂盛】武兴山【在畧阳县北元和志在顺政县北山多漆及黄蘖寰宇记其山峯峦秀出竹栢参差特为蔚荗方舆胜覧山在沔州西一里古兴州城治北葢别一山也府志又有天池在县北百里上有池方二畆四时不涸】浮图山【在畧阳县东南三里舆地纪胜卓然独秀状若浮图】玉女山【在畧阳县东南三十里山峯特立云雾掩映山半有白石修洁如人形】大丙山【在畧县东南界与沔县接界左思蜀都赋嘉鱼出于丙穴注丙穴在汉中沔阳县有鱼穴二所尝以三月取之丙地名也寰宇记大景小景二山景字本为丙唐讳改并在顺政县东南七十里其山峻崖南北相对髙百余丈山衣石髪被于崖隂北有穴方圆二丈余其穴有水潜流土人相传为丙穴沮水经穴门而过或谓之大丙水每春三月上旬有鱼从穴出跃相传名为嘉鱼府志大丙小丙二山在沔县西北八十里】堡子山【在畧阳县东北二里宋时吴曦屯其上故名与斩断山相连】保福山【在畧阳县西北一百十里白水江北】落丛山【在畧阳县西北元和志在鸣水县西北十里出鐡】宝子山【在畧阳县西北元统志在长举县西半里隔嘉陵江相传其山产金宝又有万仞山在长举县后苍崖架日危峯矗云上有白起寨下枕嘉陵江有闗】石鉴山【在畧阳县西北元统志在长举废县东五十余里岩崖当中一石片方广尺余光明可鉴又思宜山在长举废县东八十里髙秀出羣山中产水银硃砂兼产羢麝杂药】玉泉岭【在南郑县舆地纪胜在县西南三十里下有玉泉旧名薤谷冈】白云岭【在南郑县舆地记胜在县东百里相传岭上有白云屯聚因名】骆驼岭【在洋县东舆地纪胜在兴道县东北三十里府志在县北六十七里】饶风岭【在西乡县东北一百五十里汉江北岸与兴安州石泉县接界有闗详见石泉】柴闗岭【在鳯县南一百五十里形势峻险设闗于下】黄土岭【在沔县西南与寜羌州接界】鹁鸠岭【在沔县东舆地纪胜在西县东北黄沙谷口】飞仙岭【在畧阳县东南方舆胜覧在沔州东三十里相传徐佐卿化鹤升仙之地上有阁道百余间即入蜀大路元一统志此路旧由西县过经由沮水宋太平兴国五年移改于是岭府志岭在县东南四十里又分水岭在县东南八十里岭下水流分东西因名又走马岭在县西三十里下冇梅泉】大唐峯【在畧阳县东南唐尤启元年邠宁叛将王行瑜攻兴州诏遣都将李鋋败之于大唐峯】壸子台【在宁羌州西南舆地纪胜自韩溪西四十余里水出岩下成潭潭口即湍流成溪下流五里平地突出一峯犹浮图状上干云霄谓之壶子防】藏剑岩【在褒城县东南舆地纪胜在县东南二十里俗传汉髙祖藏剑于此】滴水岩【在寕羌州北舆地纪胜在大安军西七十里两山峭防其中一峯有飞泉千丈下防山垠激石成五花府志在州北三十里许】药水岩【在畧阳县南方舆胜览岩去沔州城七里南有二石洞洞门有泉能疗疾元一统志一名灵岩两洞之间有一泉西流入嘉陵江谓之药水上山约五里又有一洞谓之石乳洞容二千人前有一泉不竭府志岩在县南七里嘉陵江上灵岩寺其右又有罗汉洞寛广四十丈后有邃穴深不可测中有石柱又有药水　洞在县北一百二十里白水江上山峯之下】赤崖【在褒城县西北褒斜阁道所经亦曰赤岸蜀汉置赤岸库于此以储军资赵云别传云有军资余绢请悉入赤岸府库是也】红崖【在西乡县冇二一在县东十里茂林修竹髙阁临流为邑之胜一在县西南三百里广四十里俗传明建文帝遯迹于此因名建文崖又穿石崖在县南七十里絶壁千仭上有水帘】圣水崖【在宁羌州南三十里岸畔悬石如龙石滴水甘冽人仰而饮之】白崖【在宁羌州东北舆地纪胜白崖在大安军东北八十里半山有洞中有小池方丈许山趾有泉即洞中水伏行至此每嵗惊蛰之后鱼自泉出者无数又南白崖在军东八十里寛敞可容千人九子崖在军东九十里崖有洞相传有九人修道于此】白沔峡【在西乡县东五十里一名白面峡汉水所经】武乡谷【在南郑县东北寰宇记在县东北三十一里即诸万孔明受封之地】鸠谷【在南郑县南舆地纪胜在县南二十里谷中有栖真洞】黄鹿谷【在褒城县东寰宇记在县东二十里以山多鹿土人因名黄鹿山舆地纪胜一名鹿堂谷在县北三十里】褒谷【在褒城县北梁州记万石城泝汉上七里有褒谷南口曰褒北口曰斜长四百五十里水经注褒水又东南厯褒口即谷之南口也括地志褒谷在褒城县北十里旧志在县东北十里自此入连云栈西北一百五十里入鳯县界】黄金谷【在洋县东北水经注汉水又东迳大小黄金南山有黄金峭水北对黄金谷元和志黄金县西北百畆山黄金谷其谷水陆艰险语云山水险阻黄金子午魏遣曹爽由骆谷伐蜀蜀将王平拒之于兴势张旗帜至黄金谷谓此山也府志黄金谷在县东八十里汉水迳其中亦谓之黄金峡滩石迅恶舟楫难通】子午谷【在洋县东北元和志黄金县有驿即子午道也旧道在今金州安康县界梁将军王神念以旧道縁山避水桥梁百数多有毁坏乃别开干路更名子午道即此路也府志子午谷有二一在洋县东一百六十里此汉魏旧道也梁别开干路在县东三十里龙亭】傥谷【在洋县北即骆谷南口唐书地理志兴道有骆谷路南口曰傥谷北口曰骆谷元和志傥谷一名骆谷在兴道县北三十里舆地纪胜骆谷在真符县屈曲八十里凡八十四盘明统志在洋县北三十里】筼筜谷【在洋县西北五里其谷多竹宋文同筑亭其中名曰披锦苏轼有诗】麻谷【在鳯县东一百里山形险恶】父子谷【在鳯县北寰宇记父子崖在梁泉县东北二十里有大小石若相环抱因名府志父子谷在县北二里亦名猴石谷】角弩谷【在畧阳县西宋元嘉十一年萧承之破杨难当追至角弩即此】石门【在褒城县西北左思蜀都赋岨以石门水经注褒水东南迳大石门厯故栈道下谷又东南厯小石门门穿山通道六丈有余刻石言汉永平中司校尉犍为杨厥所开逮建和二年汉大中大夫同郡王升琢石颂徳以为即石牛道蜀王时五丁所开厥因而广之门在汉中之西褒中之北后魏王逺石门铭序正始元年汉中献地褒斜始开至于门北一里西上凿山为道峭岨盘纡行者苦之梁秦初附刺史羊公表求自回万以东开创道路至永平二年毕工开广四丈路广六丈皆沿溪栈壑砰险梁危自廻万至谷口三百余里连辀骈辔莫不夷通县志石门在县北鸡头闗下此门通可避七盘之险南三十歩为手爬崖崖南五十歩为一点油石】兴赵原【在鳯县东北方舆胜记绍兴十二年与金分划乃割秦商之半又弃和尚原方山原以散闗为界于闗内则兴赵原为控扼之所】青野原【在畧阳县北宋绍兴三年金人扼大散闗游骑攻黄牛堡吴璘自河池驰至驻青野原分兵赴援端平二年防古破沔州四川制置使赵彦呐自蜀口进屯青野原即此】阳都坂【在洋县东北水经注汉水又南迳阳都坂东坂自上及下盘折一十九曲西连寒泉岭汉中记曰自西域渉黄金峭寒泉岭阳都坂峻崿百重絶壁万寻既造其峯谓己逾嵩岱复瞻前岭又倍过之山丰野牛野羊腾岩赴岭驰走若飞】麻坪【在褒城县北二十五里左绕江流石倚山麓乃山市也】百丈坡【在沔县东北二十里地由鳯县桑坪铺而入至此而出路长二百里为古陈仓道今荒塞】蒿坝洞【在南郑县东南舆地纪胜髙崖壁立前临深涧洞当半崖飞桥而入洞中极寛广巉岩万状石乳参差】玉井洞【在南郑县北十五里平冈有穴如井明统志宋时大雷雨一石出泥如老聃像因立祠其上】干龙洞【在褒城县西南五十里髙数丈深数十歩内有小溪自北壁下流出洞底溪左右有石牀相向行者执火入路多曲折行三十里达华山洞】防水洞【在褒城县北一百二十里石崖下褒水至此潜入崖穴东通城固壻水河邉】桃溪洞【在城固县北舆地纪胜在县西北四十余里水自洞出一日数潮又西北有鱼洞谷雨日其鱼跃出又有白龙洞在县西北百二十里山崖髙峻上有龙洞水流洁白】秦王洞【在西乡县东舆地纪胜在县东四十里地名秦里岩洞后山多产牡丹花】太白洞【在西乡县东八十里洞有石人嵗旱祷雨于此】防崖洞【在洋县北舆地纪胜在直符县北四十五里府志又有八里洞在县北七十里乱山中有平地八里故名上下二洞皆有水流出上洞中冇灵湫】岫山洞【在宁羌州东南十五里洞中可容百余人】龙洞【在寜羌州西北舆地纪胜龙洞记曰自三泉西二里见有若观阙者即龙洞也其深七十三歩广半之两旁石壁嵌空若目鼻口鳞甲皆具其下皆平石为底水行其上又龙门山在大安军西五里外官道之旁自龙溪行三里山半又有后洞中有石室石床若重檐夏屋深不可穷府志龙门洞在沔县西一百八十里又有龙洞在宁羌州东北一百里大山洞门三十重每门有二石柱为之障限通志龙洞在州西北一百五里】老兵洞【在宁羌州西北一百里深广可容百人旧传伏兵之所】汉水【源出宁羌州北嶓冡山东流经沔县南又东经褒城县南又东经府治南郑县南又东经城固县洋县南西乡县东北东南流入兴安州石泉县界书禹贡嶓冡导漾东流为汉又梁州西倾因桓是来浮于潜逾于沔孔安国传泉始出山为漾水东南流为沔水至汉中东流为汉水史记封禅书沔祠汉中水经注尚书曰嶓冡导漾东流为汉山海经所谓汉出鲋嵎山也东北流得献水口又东北流合沮口同为汉水之源故如淳曰北方人谓汉水为沔水孔安国曰漾水东流为沔葢与沔合也至汉中为汉水是互相通矣沔水又东迳白马戌南浕水入焉又东迳武侯垒南又东迳沔阳县故城南又东迳西乐城北容裘谿注之汉水又左得度水口又东右会温泉水口又东黄沙水左注之又东合褒水又东迳万石城下又东迳汉庙堆下又东迳南郑县南亷水北注汉水汉水又合池水又东得长桞渡又东迳胡城南右防磐余水又左防文水又东黒水注之又东过城固县南又东过魏兴安阳县南涔水出自旱山北注之左谷水出西南而东北入汉又有壻水南入汉谓之三水口汉水又东防益水又东至灙城南与洛谷水合又东迳小城固南东厯上涛而迳于龙下又东迳石门滩东防西水又东迳妫虚滩又东迳猴经滩又东迳大小黄金南又东合籧蒢谿口又东右防洋水又东厯敖头通典汉中金牛县嶓冡山禹导漾水至此为汉水亦曰沔水元和志汉水经南郑县南去县一百歩又汉水南去城固县二里寰宇记汉水在兴道县南二百歩屈曲行三百七十里而流入金州汉隂县界按禹贡所云沔漾汉皆指东汉水今宁羌州嶓冡山出者是也汉志以漾水出氐道为东汉水之源移禹贡嶓冡于陇西西县下谓西汉水所出至汉中之汉水则但载沮水出沮县东狼谷不言与汉水合今氐道不知所在西县之嶓冡别在秦州东西两汉水源流絶无交涉出东狼谷之沮水乃东汉之别源禹贡所不言汉志所载与禹贡多所不合华阳国志水经注承汉志之误又移漾沔之名于西汉又谓西汉至葭萌入汉误谬逾甚今惟以合禹贡者为正】沮水【在沔县西自畧阳县流入即汉水别源也汉书地理志武都郡沮县沮水出东狼谷南至沙羡南入江过郡五行四千里水经注沔水出武都沮县东狼谷中一名沮水阚骃曰以其初出沮洳然故曰沮水也道源南流泉街水注之又东南迳沮水戍而东南流注汉曰沮口元和志沮水出顺政县东北八十二里寰宇记水出县东北小谷下府志沮水在畧阳县东百二十里俗称黒河源出鳯县紫栢山东南流入沔县界沔县志水出县北百八十里母猪山南流迳县西三十里至沮口合汉】泉街水【在畧阳县东北汉书地理志河池县泉街水南至沮入汉水经注泉街水自河池县东南流入沮水防于沔】浕水【在沔县西水经注浕水北发武都氐中南迳张鲁城东又南迳张鲁治东南流入沔谓之浕口寰宇记浕水源出西县北四十五里独石谷南流迳县西二百歩注汉水府志有龙门沟在县北一里东为卧龙山西为烽燧山其中如门故名又云白马河在县西三十歩出龙门沟南入汉水即浕水也】度水【在沔县东水经注度水出阳平北山水有二源一曰清检出佳鳠一曰浊检出好鲋常以二月八月取之美珍常味渡水南迳阳平县故城东又南迳沔阳县故城东而南流注于汉水府志有旧州河在县东二十五里源出百文坡南流入汉　按元沔州治铎水县县以铎水得名铎度声相近是度水即铎水亦即旧州河也】容裘水【在沔县东南水经注西乐城东有容裘谿俗谓之洛水南遵巴岭山东北流又北迳西乐城东而北流注于汉九域志西县有洛水府志有养家河在县南二十里源出巴山北流入汉葢即容裘水也又有黄坝河自老龙池流三十里入养河池】黄沙水【在沔县东水经注黄沙水北出逺山山谷邃险人迹罕交谿曰五丈谿水侧有黄沙屯其水南注汉舆地纪胜西县有青羊峡黄沙水所出府志黄沙河在县东四十里源出云蒙山南至褒城界入汉】温泉水【在沔县东南水经注温泉水发山北平地方数十歩泉流沸涌冬夏汤汤望之白气浩然言能瘥百病云洗浴者皆有硫黄气池水通注汉水舆地纪胜温泉在西县东北三十五里鳯凰山之南通志今有金泉水在县东南四十五里灌田千余顷疑即温泉也】华阳水【在褒城县西北舆地纪胜在县西北十五里源出牛头山南流入汉水】褒水【在褒城县东自鳯县界流入又南入汉其上流为紫金水下曰黑龙江史记河渠书孝武时人有上书欲通褒斜道及漕事下御史大夫张汤汤问其事因言抵蜀从古道多陂曰逺今穿褒斜道少阪近四百里而褒水通沔斜水通渭皆可以行船漕漕从南阳上沔入褒褒之絶水至斜间百余里以车转从斜入于渭如此汉中之谷可致山东从沔无限便于底柱之漕天子以为然拜汤子卭为汉中守发数万人作褒斜道五百余里道果便近而水湍石不可漕汉书地理志武功县褒水出衙岭山至南郑入沔水经注褒水西北出衙岭山东南迳大石门厯故栈道下谷又东南迳三交城城在三水之防一水北出长安一水西北出仇池一水东北出太白山是城所名矣褒水出东南得丙水口又东南厯小石门又东南厯褒口又南迳褒县故城东又南流入于汉括地志褒水出褒城县西北九十八里衙岭山与斜水同源而分舆地记胜山河水即褒水出太白山又有石鼓在褒城县北四十里褒水中击之有声又有将军石亦在水中入谷十五里有石如兠鍪然又有白玉盆亦在水中大石光白其中实可五斗方舆胜览紫金水在河池县北一里源出太白山沿流至鳯州武林闗入汉中为山河堰即褒水府志志紫金河在鳯县东南一百五十里又有车倒河在县东南八十里蒿坝河在县南八十里俱流入紫金河又有西沟河在县东南百八十里源出安山驿西山后南至武闗驿入黑龙江褒城县志褒水在县东门外一名黑龙江自东北南流出褒谷至县南二十里入汉江曰两河口厯代为堰溉田二千三百二十顷】丙水【在褒城县西北水经注丙水上承丙穴出嘉鱼常以三月出十月入地穴口广五六尺去平地七八尺泉县注鱼自穴下透入水穴口向丙故曰丙穴下注褒水寰宇记丙水源出褒城县西北牛头山舆地纪胜大丙水源出黄崖岭下明统志水在沔县东八十里】亷水【自四川巴州流经褒城县西南又南北经南郑县西南入汉水魏书地形志华阳有亷水水经注亷水出巴岭山北流迳亷川故水得其名又北注汉水寰宇记南郑县亷津在龙冈山北通志亷泉在褒城县西南一百二十五里出大巴山宻谷东北流迳双乳山两山并峙水经其中又北迳中梁山入南郑县界至县西南四里入汉水】让水【在褒城县西南一百三十里明统志一名逊水其源出于亷水溉田之余东南流至故亷水城侧与亷水合宋范栢年对明帝云臣乡有亷泉让水即此】池水【在南郑县南汉书地理志旱山池水所出东北入汉水经注池水俗呼之獠子水夹溉诸田散流左注汉水寰宇记旱山下有石池即池水之源也舆地纪胜老子水在亷水县源出米仓山下流入石劔等水号老子溪即郦道元所谓獠子水也府志老渚河在县南十里源出笼葢山经城东南十五里北流入汉江俗又譌老子为老渚也又有冷水河红花水俱出汉山合流入老渚河】盘余水【在城固县西南水经注磐余水出南山巴岭上泉流两分飞清孤注南入浊水北注汉津谓之磐余口庾仲雍曰磐余去胡城二十里府志有南沙河在县西南三十里又小沙河在县南十里源俱出汉水合流入汉江疑即古磐余水也】文水【在城固县西北水经注文水即门水也出胡城北山石穴中长老云杜阳有仙人宫石穴宫之前门故号其川为门川水为门水东南流迳胡城北右注汉水谓之髙桥溪口县志文水在县西北四十里两水合流有如文字宋范栢年对明帝云臣乡有文川即此】玉谷水【在城固县西北三十里舆地纪胜汉水记云汉水自魏兴沂流百八十里至玉谷口是也县志玉谷泉源出扁鹊观之龙洞流入文水】黑水【在城固县北水经注水出北山南流入汉庾仲雍曰黒水去髙桥三十里诸葛亮牋云朝发南郑暮宿黑水指谓是水也元和志黒水出县西北太山南流入汉府志黒水在县西北五里又有北川河在县西十五里源出太白山南流入于汉水】壻水【源出南郑县西北东流迳城固县北入汉水亦曰左谷水又谓之聴水汉书地理志安阳县左谷水出北南入汉水经注左谷水出汉北即智水也北发聴山山下有穴水穴水东南流厯平川中谓之智乡水曰智水川唐公房升仙之日壻之行未还不获同阶云路约以此川为居俗因号为壻乡故水亦即名焉壻水南厯壻乡谿出山东南流迳通闗势南又东迳七女冡又迳樊哙台南又东南迳大城固北东廻南转又迳其城东而南入汉水谓之三水口寰宇记壻水在城固县东九里舆地纪胜壻水在兴道县西三十二里源出扶风界秦岭西三十里流出城固壻乡又东流二十里入汉府志壻水源出太白山东流迳城固县东北六里又东南入汉又有上中下清溪在县西七十里源出马盘山南流合壻水】涔水【在城固县南汉书地理志安阳县鬵谷水出西南北入汉水经注涔水出南郑县旱山即黄水也东北流迳城固县南城北右岸有悦归馆涔水厯其北北至安阳入沔为三水口也按顔师古注鬵音潜其字亦或从水禹贡沱潜史记作岑古字通用也或以此为即禹贡之潜非是】益水【在洋县西水经注益水出北山益口东南流注于汉水舆地纪胜在县道西十里县志益水河在县西二十五里源出秦岭南流入汉】苎溪水【在洋县西北舆地纪胜在兴道县西北七里源出县界石子山东流入汉以溪多野苎因名】灙水【在洋县西水经注洛谷水北出洛谷谷北通长安其水南流石则灙水注之水发西溪东南流合为一水乱流南出际灙城西南注汉水元和志骆水在兴道县西一里寰宇记灙谷水一名骆谷水在兴道县北三十里明统志灙水出洋县北石防山流入汉水县志有铁冶河在县北百十里下流合灙水迳县城西入汉江即洛谷水也又有天宁河在县东五里源出牛头山亦南流入汉】龙涓水【在洋县东舆地纪胜在兴道县东二十九里水出龙涓谷屈曲西南流十五里入汉江府志今有大龙溪在县东北三十里源出秦岭南流入汉即龙涓水也】华水【在洋县东六十里源出华阳山东南流入汉】酉水【在洋东水经注酉水北出秦岭酉谷南厯重山与寒泉合水东出寒泉泉涌山顶望之交横似瀑布頺波激石散若雨洒势同厌源风雨之池其水西流入于酉水酉水又南注汉谓之酉口寰宇记寒泉在旧黄金县北八十四里县志酉水河在县东七十里】黄金水【在洋县东今曰金水河即古蘧蒢水也水经注蘧蒢水北出就谷在长安西南其水南流迳巴谿戍西又南迳阳都坂东又南厯蘧蒢谿谓之蘧蒢水而南流注于汉谓之蒢口元和志黄金水出黄金县西北百亩山黄金谷南流迳县西去县九里县志金水河在县东百里源出秦岭南流至黄金峡之金潭入汉】洋水【在西乡县东水经注洋水导源巴山东北流迳平阳城洋川者汉戚夫人之所生处也髙祖更名曰县又目其地为洋川洋水又东北流入汉谓之城阳水口隋书地理志西乡县有洋水元和志洋水在洋源县南三百歩又径西乡县东八里寰宇记水出废洋川县东巴岭北流入黄金县界明统志洋水在县东二十里县志在县南三百里源出星子山流迳县东合木马河入汉】七十二渡水【在西乡东南五十里源出金竹山其流萦廻有渡七十二处东北流入洋水其北又有橯旗河大竹河杨家河俱流入洋水】木马水【在西乡县南舆地纪胜马源水出西鄊县源出巴山图经云元名木马水天宝间改名县志木马河源出大巴山东北流经县南百歩转经县东合洋水入汉又左西河在县西南六十里□莒河在县西南三十里一名空渠水俱出巴山北流入木马河又私渡河在县西南七十里自城固县流来入木马河】西汉水【在畧阳县西自阶州城县流入又南经宁羌州西入四川广元县界亦曰嘉陵江水经注西汉水自防口东南迳修城道南与修水合又东南于槃头郡南与浊水合又东南厯汉曲迳挟崖与挟崖水合又东迳武兴城南又东南与北谷水合又西南迳闗城北除水出西北除溪东南流入于汉汉水又西南迳通谷合通谷水又西南寒水注之又西迳石亭戌广平水西南流注之元和志嘉陵江经长举县南十里又迳顺政县南百歩又迳金牛县西去县三十里寰宇记嘉陵江在三泉县西半里明统志犀牛江在畧阳县西北一百二十里自阶州东流入通志嘉陵江今俗名犀牛江自畧阳县北与白水江合又南迳畧阳县城西有八渡河入之又西落索河入之又西南经宁羌州西北百里又西南合黑水燕子广平等河入蜀之广元界】浊水【在畧阳县西北水经注浊水自合故道水又南迳槃头郡东而南合鳯溪水又南注汉水通志白水江在县西北一百二十里自徽县流入南合故道水即浊水也】故道水【在鳯县北自鳯翔府寳鸡县流入又西南入秦州两当县界水经注两当水出陈仓县之大散岭西南流入故道川谓之故道水西南经古道城东与马鞍山水合又西南流北川水注之又西南合广香川水又西南入秦冈山尚婆水注之右又合黄卢山水南入东益州之广汉郡界与沮水枝津合谓之两当溪又西南注于蜀水九域志梁泉县有嘉陵江又大散闗西南有嘉陵谷即嘉陵水所出自是方有嘉陵江之名方舆胜览嘉陵江源出大散闗之西去鳯州九十里通志故道水源出大散岭之阳西南流鳯县东合黄花川安河水又西迳县北一里又西合红崖水入两当界又西南至两当界与白水合　按水经注西汉水南入嘉陵道为嘉陵水是古之嘉陵水本西汉水也九域志始以故道水为嘉陵江或又指浊水为嘉陵江葢三水皆嘉陵上流故得通称然惟西汉为嘉陵之正源今西汉水别号为犀牛江而故道水羣目为嘉陵皆沿讹也】北川水【在鳯县西水经注水出北洛□山南南流迳唐仓城下又南至困冡入故道水通志今有红崖河在鳯县西十里源出秦州南流至唐仓合小峪河又流至两当县界入嘉陵江小峪河在县西三十里源自寳鸡秦岭界西南流合红崖河即北川水也】鳯溪水【在畧阳县西北水经注鳯溪水自鳯凰防下东南流左注浊水隋书地理志长举县有鳯溪水寰宇记有左溪水在废鸣水县西南七里自栗亭县北来合嘉陵江通志青泥江在畧阳县西北五十里源发成县至石门入嘉陵江葢即古鳯溪左溪也】挟崖水【在畧阳西水经注挟崖水西出檐潭交东入汉水县志有横现河在县西十五里又有洛索河在县西南十里皆东南流入嘉陵江横现河疑即挟崖水也】八渡水【在畧阳县东水经注北谷水出武兴东北西南流迳武兴城北又南转迳其城东而南与一水合水出东溪西流注北谷水又南注汉水寰宇记有黄板水在顺政县东一里通志八渡水在县东八十歩源出退水自徽县界来迳八渡水下绕城东南会夹渠水入嘉陵江自源徂流渡者凡一百八处故又名一百八渡河葢即水经注之北谷水寰宇记之黄板水也又夹渠河在县东二里源出飞仙岭西流入八渡河】寒水【在宁羌州西南水经注寒水东出寒川西流入汉寰宇记大寒水在三泉故县南十五里西流至龙门山入大石穴舆地纪胜有韩溪水源出昆山里洞山下葢即寒水以声近而误也府志有西流河在州南六十里其水西入川江旧志源出七眼洞迳麻线滩一百十里入广元界或谓即古之寒水也】大安河【在沔县西源出县西普明山南流入汉水】玉带河【在宁羌州城北源出州西南九十里箭竹岭东北流绕城西而北而东若带围然又东北至沔县界入汉水又廻水河在州西三十里源出牢固闗曲折南流十五里合玉带河】剪子河【在褒城县西南一百二十里又杨家河在县西南三十里皆东北流入汉水】武闗河【在褒城县北一百四十里一名石沟河自鳯县流迳武休闗东合于褒水水经注所云一水西北出仇池葢指此又腊鱼潭在县北百十里其水流入褒水今有腊鱼栈阁】马道河【在褒城县北九十里一名寒溪源自马道山峡中东流至樊桥合褒水又北岔河在马道西十里迤南入寒溪又西河在马道西五里从石井沟流出亦入寒溪】青桥河【在褒城县北六十里青桥驿北源自西南来流入褒水】沙河【在褒城县北源十五里源出县西北横当山流迳滴水涯为锅底滩又十里为黑滩又东南为头渡河又东南入黑龙江又响水河在县北六十里源出云雾山麓亦名冷水河流入褒水】大沙河【在洋县东南三十里源出巴山界东北流迳鸡子山又东北入汉水又东峪河在县东南四十里源出南山流合大沙河】子午河【在洋县东一百四十里上流曰焦溪河源出秦岭东南流防蒲河文水河名三河口折而南至白河铺名子午河又西南经西乡县东北界又南入汉水】羊溪河【在西乡县东南一百五十里崖上有石形如双羊因名相近又有髙川水俱流入洋河】斜谷河【在鳯县东二里通志一名安河源出夫子岭绕鳯凰山南西北流入嘉陵江水经注马鞍山水东出马鞍山厯谷西流至故道城西入故道水即此】野羊河【在鳯县南七十里源出紫栢山东北流至废邱闗合东沟河西流入故道水又东沟河在县南六十里源自三岔驿后东山流合野羊河】燕子河【在宁羌州北一百二十里其水西入嘉陵江　按水经注有通谷水出东北通溪上承漾水西南流入西汉水庾仲雍言汉水自武遂川南入蔓葛谷越野牛径至闗城合西汉水禹贡锥指谓即通谷水今东西两汉絶不相通惟燕子河与漾水发源处相近然无可考】黄坝河【在宁羌州南一百里源出牢固闗西南流四十里入广元县界】东龙溪【在西乡县南二十里又南十里有西龙溪源俱出鹰山引以溉田】清凉川【在西乡县北五里自洋县流入寰宇记在西乡县北唐徳宗以朱泚之乱幸梁洋梁帅严震具军容拜迎于此川】黄花川【在鳯县东北寰宇记大散水出黄花县东界大散岭流径县西去城十歩水经云大散水流入黄花川明统志黄花川在鳯县东北十里唐黄花县以此名王维有诗府志大散水在县东北五里南入嘉陵江】蜜蜂沟【在鳯县西南一百里地多蜂居民利之】玉女潭【在南郑县西南二十八里源从褒城县南梁山来】佛洗潭【在南郑县西北四十里狮子山西南水自悬崖下注其潭有三地险水深】五门潭【在城固县西北二十里水渊深莫测又雷呼潭在县北四十里水深似雷】仙浴潭【在洋县东南三十五里俗传仙人浴其中因名】鹅公潭【在洋县西南舆地纪胜潭在汉江南去通道县十三里府志潭在洋县西南十五里有石洞水入莫知所出又五龙潭在县西一里】雪公潭【在沔县东舆地纪胜在西县东百余里山崖断絶溪水随注】白鹿池【在南郑县东北三十里相传曽有白鹿见于此】七女池【在城固县北接洋县境水经注壻水东迳七女水北有七女池池东有明月池状如偃月皆相通注谓之张良渠葢良所开也寰宇记明月池在兴道县西北中有一防是汉祖所造】莲花池【有二一在城固县东三里一在县南十二里多莲花】九龙池【在城固县西南十里俗传有老翁见池畔九龙盘绕因名】百顷池【在洋县西南十里一名九顷池舆地纪胜在兴道县西二十二里可引溉田五百余顷】天池【在西乡县东南三十里圣水峡东山】饮马池【在西乡县东南二十五里】鸳鸯池【在西乡县西南大巴山西夏不解冰又九龙峡在县西南左西峡】鼋鼍池【在鳯县南三岔驿西七里小顶一池水极澄清四时不竭内产鼋鼍】黑龙池【在寜羌州东四十里烟雾常腾俗傅有黑龙潜此又有莲花池在州西门外府志州南列山如屏下绕清溪即莲花池也滩声清响若杂管弦】东池【在沔县东三十里唐郑谷宋苏轼苏辙俱有诗明统志又有金池在县东北八十里金池院中昔人淘金成池故名】涌泉【在南郑县北天台山泉行池中人于泉上砌井深尺五寸欲祷雨以瓶着水中水自涌起】三泉【在沔县西寰宇记三泉故城北二十里山下有三泉县以此名舆地纪胜三泉记云在大安军东门外濒江石上有泉三大如车轮品列鼎峙泉流涓涓下注水旱无盈缩通志三泉水在沔县西八十里东南流入寜羌州界曰濒仓河亦曰东流河流四十里入汉】莫底泉【在沔县东南四十里溉田百余顷】凉水泉【在褒城县南四十五里中梁山麓至玉女洞前与玉女泉合】碧玉泉【在褒城县南五十里泉广一畆深五七丈自下喷出色如碧玉溉田可千畆】一碗泉【在褒城县西南四十里山崖下其泉如碗居民以之溉田】涌珠泉【在褒城县西南五十里大石岭下源出平地三泉鼎列居民利之相近又有没底泉水极清其深莫测】鹤腾泉【在褒城县西南六十里源出中梁山由二穴涌出南注溪中有石梁天成天分两渠东西溉田名曰天生堰余水还峡中下注鹤腾岩又双泉在县西南七十里源出中梁山西南山峡中两泉涌出下溉民田】醴泉【在洋县南舆地纪胜在兴道南十里有醴泉院又圣泉在县西一里病者饮之多愈】杖锡泉【在洋县北十五里又涌泉在县西北三十里其泉喷溢清莹嵗早祷雨有应】龙泉【在洋县东北十五里其泉清洁冬夏不涸可资灌溉又有东西二龙泉俱在西乡县南皂军山东泉流入木马河西泉流入东龙溪皆引以溉田】温泉【在西乡县西南四十五里四时温暖】灵泉【在鳯县三岔驿南七十里泉自石罅中出旁有神祠】凉泉【在鳯县十里西流入故道水后魏以此名县】香泉【在鳯县北十五里水自石孔中出冽宜酿酒】玉井【在城固县文川口二井相并】








　　钦定大清一统志卷一百八十五
&lt;史部,地理类,总志之属,大清一统志&gt;
　　钦定四库全书
　　钦定大清一统志卷一百八十六
　　汉中府【二】
　　古迹南郑故城【在今南郑县东史记秦厉公二十六年城南郑恵王十年攻楚汉中取地六百里置汉中郡汉元年项羽立汉公为汉王王巴蜀汉中都南郑后汉末张鲁据汉中改为汉寜郡建安二十年曺操讨平之复为汉中郡二十四年先主克汉中称汉中王魏延蒋琬费袆相继镇此号为重镇魏景延四年克蜀置梁州晋建兴二年没于李雄永和三年复属晋寜康元年又陷符坚太元九年复归晋梁天监三年夏侯道迁以梁州降魏郦道元水经注县故褒之附庸也南郑之号始于郑桓公桓公逼于犬戎其民南奔故以南为称大城周四十二里城内有小城皆汉所修筑晋咸康中梁州刺史司马勲断小城东三分之一而以为梁州汉中郡南郑县治乐史太平寰宇记后魏废帝三年改南郑为光义县移理州东光义府隋开皇初复为南郑县大业八年移县理郡西城南临汉水即今所理故城在今县东北王象之舆地纪胜古汉中郡城在今县东二里许即秦厉公所筑宋嘉定二年始徙今治　按南郑县前汉时即为郡治未尝治西城也辨见兴安州】亷水故城【在南郑县西南后魏延昌中置县属褒中郡梁大同中省宋复置舆地纪胜县在府南五十里绍兴四年安抚使宇文价奏于南郑县南路石幢修置康水县以便民户输纳旧志绍定中废】汉隂故城【在南郑县南水经注汉水东过南郑县南水南即汉隂城也相承言吕后所居魏书地形志汉中郡有汉隂县周隋间废】褒中故城【在褒城县东南古褒国国语周幽王伐有褒褒人以褒姒女焉汉书髙帝纪元年张良辞归韩汉王送至褒后为县属汉中郡东晋时曰苞中宋书州郡志谯縦灭梁州刺史还治汉中之苞中县所谓南城也元嘉十年刺史甄法防于南城失守刺史萧思话还治南郑而苞中遂废水经注褒水南经褒县故城东褒中县也本褒国汉昭帝元鳯六年置李吉甫元和郡县志褒城县东至兴元府三十三里本汉褒中县当斜谷大路隋开皇元年以避庙讳改为褒内仁夀元年改为褒城王存九域志褒城县在府城西北四十五里县志唐褒城在县东南十里宋嘉祐中徙治山河堰北后移堰南即今治古褒国城在今县东三里】武乡故城【在褒城县东蜀志建兴元年封诸葛亮为武乡侯魏书地形志褒中郡领武乡县延昌元年置　按隋志不载武乡废置盖西魏时巳废也寰宇记谓武乡谷在郑东北百三十二里即诸葛受封处后魏置县疑亦相近焉旧谓在褒城县西十七里恐亦无据】城固故城【在今城固县西北汉置城固县属汉中郡蜀汉谓之乐城蜀志建兴七年筑汉乐二城姜维传景耀元年令监军王舍守乐城常璩华阳国志蜀时以城固为乐城是也晋仍为成固县宋志作城固县水经注壻水东南迳大城固北城乗髙势北临壻水元和志城固县西至府七十二里本汉旧县城固故城在县东六里韩信所筑晋平谯縦后梁州刺史尝理于此寰宇记城固汉旧县有南北二城相对　按四夷县道记云城固今县东六里故北城是以有南城故谓此为北城周地图记云后魏正始中城固县移居壻乡川即今理府志宋咸寜二年县尉柴炳移今治旧县城在今县西十八里】城固南城【在城固县南水经注涔水东北流迳城固南城北城在山上或言韩信始立或言张良创筑未知定所制矣义熙九年索为梁州刺史自城固治此故谓之南城城周七里衿涧带谷絶壁百寻北谷口造城东门傍山寻涧五里有余盘道登陟方得城治城北水旧有桁北渡涔水水北有赵军城城北又有桁渡沔取北城城即大城固县治也　按沈约宋志梁州刺史所治南城在褒中县与水经注不同未知孰是】安阳故城【在城固县东汉置属汉中郡后汉因之魏晋时徙废　按水经云汉水自城固又东过安阳县南则汉安阳本在今城固东界自魏晋时分属西城又改名安康乃渐徙而东今汉隂境有故城乃晋后之安东北汉初之安阳也】兴道故城【今洋县治即濊城也一作傥城晋书地理志汉中郡有兴道县魏书世宗纪正始三年将军赵遐破梁军于灙城桑坪元和兴道县志洋州郭下本汉城固县地后魏宣武帝分置兴势县在兴势山上以为名贞观二十三年改为兴道县寰宇记后魏正始中分城固置兴势县复自石泉移晋昌郡于县废帝三年改为灙城郡隋大业三年自山上移县居废郡廨先是移郡就西乡县此为属邑后以险周贞元初又移洋州郡于此明统志兴道废县在洋县城东门内通志兴势故城在洋县东北三十三里】黄金故城【在洋县东北晋书地理志汉中郡有黄金县宋齐志不载隋书地理志汉川郡复领黄金县元和志县西南至洋州一百三十里本汉安阳县地后魏文帝置县因黄金水为名寰宇记后魏大统十二年置县属直州废帝二年分属洋州郡隋开皇三年属洋州大业三年属汉川郡十一年移县治北六十里巴岭镇唐贞观三年移今理广徳后因羌乱权于蜯湍置行县在汉江北南至西乡县六十里元和以后仍移今理宋干徳四年并入真符县】真符故城【在洋县北唐置属洋州元和志县南至洋州六十里开元十八年分兴道县置华阳县天宝三年废八年复置因凿山得玉册改名真符仍京兆府寰宇记县本汉安阳县地初置于黎园北去京兆府四百余里天宝十一载改洋州以去州偏逺移县就桑坪店北去盩屋四百四十里九域志真符县在州东南四十九里舆地纪胜干徳四年并黄金县入真符仍移县就废黄金县明统志真符县宋末废元复置至元二年并入洋州故城在洋县东十里】西乡故城【在今西乡县南东观汉记永元七年以南郑西乡封班超为定逺侯晋书地理志汉中郡统西乡县宋书州郡志西乡令蜀立曰南乡晋太康二年更名水经注洋水东北流迳平阳城汉中记曰本西乡县治也自城固县城南入三百八十里距南郑四百八十里城即定逺矣后汉班超封定逺侯即此元和志西乡县西北至洋州一百里武徳九年州理在西乡后移理兴道县寰宇记西郷即今县南十五里平阳故城后魏正始中废仍于今县西五十里丰寜戍置丰寜郡及丰寜县属直州废帝二年于今西乡县置洋州隋大业二年废洋州仍改丰寜为西乡移理废州廨即今县治县志宋改建县治于嵩坪之阳百歩许未有城池元时皇椢公屯徙西乡改迁今治去嵩坪一里许定逺城在县南二百五十步又南郷故城在县东南归仁山渔渡坝口】梁泉故城【今鳯县治魏书地形志南岐州领固道郡延兴四年置元和志南岐州领固道郡后魏太平真君二年拓定仇池于此立镇太和元年置固道郡孝昌中以郡置南岐州废帝三年改鳯州因州境鸑鷟山为名东北至鳯翔府三百八十里东南至兴元府三百八十里治梁泉县本汉故道县地后魏太和元年置取县西梁泉山为名通志梁泉故城在鳯县东一里】故道故城【在鳯县西北接秦州两当县境汉书髙帝纪元年汉王引兵从故道出袭雍水经注捍水迳武都故道县之故城西又两当水西南迳故道城东魏东征仇池筑以置戍元和志汉故道县晋永嘉后地没氐羌后魏变文为固置故道郡】三泉故城【在寜羌州西北元和志县东北至兴元府二百五十里本汉三泉县地武徳四年置南安州又置三泉县八年州废以县属梁州寰宇记后魏正始中置三泉县以界内三泉山为名唐天宝元年自今县西南一百二十里故县移理嘉陵江东一里闗城仓陌沙水西置即今县理也东至西县一百五十里故城唐武徳四年置在利州东北一百五十里兴地纪胜绍兴三年金人自饶风闗入汉中呉玠遣刘子羽统诸军屯三泉以防隘口以县权任轻奏复为军八年陞为大安军元一统志国初为大安州至元二十年降为大安县属沔州并三泉县入之东北至本州一百七十里北至畧阳县二百里明初废府志大安军城在沔县西一百八十里又三泉故县在军东一里濒江】沔阳故城【在沔县东南汉置以在沔水之阳为名蜀志建安二十四年先主于沔阳设坛埸为汉中王建兴五年诸葛亮率诸军驻汉中行屯于沔阳华阳国志魏置梁州初治沔阳又云蜀时以沔阳为汉城水经注沔水又东迳沔阳故城南萧河所筑也城南临汉水北带通逵寰宇记故城在梁州西八十二里西迳东南十六里隋开皇三年移府志在沔县东十里】西县故城【在沔县西后魏置嶓县隋改名元和志县西至兴元府一百里寰宇记按郡国县道记云西县本名白马城又曰浕口城周地图记云后魏正始中分沔阳故县地置嶓县属华阳郡隋开皇三年罢郡置白马镇于古诸葛城县理不改大业二年改嶓为西县以县西南有西乐城名之唐武徳二年废镇置褒州八年省州自今县东南五里移西县理于此本属兴元府宋平蜀以此县当要冲直属朝廷西至三泉县一百六十里西北至顺政县一百五十里九域志至道二年以西县隶大安军九年还属兴元府元一统志壬子年改属沔州至元二十年省入畧阳县明统志故城在今沔县西四十里】铎水故城【在沔县东九域志西县有铎水镇元一统志沔州治铎水县本西县旧镇也戊午年始以其地升为褒州改镇为县至元二十年废褒州移沔州来治县东至兴元府七十里西至大安县一百七十里东北至褒城县六十里西北至畧阳县一百三十里府志明洪武四年知州王昱移今治旧州在县东二十里】武兴故城【今畧阳县治三国汉置武兴督于此咸兴初钟防围汉乐二城遣别将进攻闗口武兴督蒋舒开城出降晋时为武兴戍隆安中没于氐宋时以氐杨文宏为白水太守屯武兴武兴为国始于此后魏正始三年文宏孙绍先反邢峦将传竪眼攻武兴克之遂灭其国以为武兴镇寻置东益州正光以后绍先复奔还武兴自立为王梁中大通六年以武兴王杨绍先为梁南秦二州刺史大同元年绍先子智慧表求归国诏以为东益州西魏大统十一年仍于武兴置东益州以绍先子辟邪为刺史废帝二年辟邪据州反诏叱罗协与赵旭讨平之以宇文贵为兴州刺史镇之元和志兴州东南至兴元府二百五十里治顺政县本汉沮县地兴州即古武兴城也宋开禧三年呉曦据兴州叛即州为行宫僣改州为开徳府称蜀王安丙等讨平之改州为沔州元一统志南宋端平三年蜀乱守臣皆弃去壬子年复立沔州于旧治至元二十年迁州治铎水县畧阳属焉县志武兴废城在县东闗府志在县南二百步】沮县故城【在畧阳县东汉置元和志兴州即汉武都郡之沮县也晋永嘉末氐人杨茂搜据武都自后郡县荒废县志沮县故基在今县东一百十里沮水河侧】长举故城【在略阳县西北后魏置魏书地形志东益州有盘头郡领长举武世二县隋书地理志顺政郡领长举县西魏置又立槃头郡后周郡废元和志县南至兴州一百里本汉沮县地后魏于此置长举县为槃头周武帝废槃头郡县改属落丛郡隋开皇三年罢郡县属兴州旧唐书地理志长举城本旧槃头城贞观三年移今所寰宇记县在沔州北八十里后魏太武置以长举城为名槃头故城在县南三里因水槃曲为名元一统志长举废县先在州北八十二里唐贞观二年移治在州西一百里至元十二年并入畧阳县志在县西北一百二十里】鸣水故城【在畧阳县西魏书地理志东益州有落丛郡领武都鸣水二县隋书地理志顺政郡领鸣水县西魏置曰落丛并置落丛郡开皇初郡废六年县改为厨北八年改曰鸣水元和志县东至兴州一百十里本汉沮县地后魏宣武于此置落丛郡因落丛山为名又置落水县因谷为名旧唐书地理志鸣水县旧治在蕃水县永隆元年移治水北唐书地理志长庆元年省入长举】白云废县【在南郑县东隋书地理志南郑有西魏置白云县大业初并入唐书地理志武徳三年析城固置白云县九年省寰宇记白云故城在南郑县东后周天和中立】龙亭废县【在洋县东后汉蔡伦传元和元年伦封龙亭侯水经注汉水东厯上涛迳龙下龙下地名也有邱郭坟墟旧谓此舘为龙下亭魏书地形志有晋昌郡治龙亭县隋志不载盖西魏时郡县俱废也寰宇记龙亭故城在今兴道县东梁州记云龙亭县属傥城郡县志废县在今县东十八里龙亭山下】懐昌废县【在西乡县西隋书地理志西郷旧有怀昌郡后周废为懐昌县至大业初废入焉寰宇记西魏废帝二年洋州领懐昌郡郡领懐寜一县后周天和五年省郡改懐寜为懐昌县隋开皇三年属洋州大业三年省县】洋源废县【在西乡县南元和志县西北至洋州一百二十里本汉晋西乡地武徳七年分置因洋水以为名寰宇记废洋源县本汉城固县地唐武徳七年析西乡县东南一百八十里地置大厯元年为狂贼烧劫遂北移于西乡县南二十里白湍村宝厯元年节度使斐度奏淮敕洋源县为乡以地邻近诸邑】黄花废县【在鳯县北唐书地理志武徳元年析梁泉置黄花县宝厯元年省寰宇记废县在鳯州北六十里汉故道县地梁泉县之梁道乡也唐置县以东有黄花川因名九域志梁泉县有黄花镇】金牛废县【在寜羌州东北元和志金牛县东至兴元府一百八十里本汉葮萌县地东晋孝武分置绵谷县武徳二年分绵谷县通谷镇置金牛县取秦时石牛出金为名旧唐书地理志金牛县本属褒州武徳八年州废属梁州唐书地理志寳厯元年省金牛入西县寰宇记废县在梁州西一百八十里本汉褒中县地唐开元十八年按察使韩朝宗自褒城县西四十里故县移就白土店置南临东汉水西临陈平水九域志金牛镇在三泉县东六十里府志金牛故城在沔县西南九十里即金牛驿也】嘉牟废县【在寜羌州南旧唐书地理志武徳四年置嘉牟县属南安州八年废】华阳废县【在沔县东魏书地形志华阳郡治华阳县寰宇记隋开皇三年罢郡县必废于此时今褒城县有华阳水盖以近故县得名】修城废县【在畧阳县西北汉置修城道属武都郡后汉废魏大和中任城王澄为梁州刺史授氐帅杨仲显为修城镇副将魏书地形志南秦州有修城郡治广长县太和四年置又领柏树县太和八年置又东益州有广长郡属广长新益二县周书本纪世宗二年以修城郡领康州隋书地理志顺政郡领修城旧置修城郡县曰广长后周郡废仁夀初改名又西魏置柏树县后周废入　按今本地形志作修武郡似误】仇池废县【在畧阳县西北魏书地形志东益州有仇池郡领西乡西石门二县隋书地理志西魏于顺政郡置仇池县后改曰灵道大业初省入顺政旧志仇池县城在县西北一百六十里非成县之仇池也】汉中废卫【在府治西明洪武四年建本朝顺治十六年裁】寜羌废卫【今宁羌州治本沔阳县地名羊鹿坪明洪武二十九年羌民田九成作乱讨平之明年于此建寜羌卫成化二十二年巡抚郑时以地僻山险流民聚集奏设州治于卫治之南　本朝顺治十一年裁卫府志有古城二一在城东北一在城东南】曺操城【在南郑县北舆地纪胜在县北十七里汉建安二十年操克汉中留夏侯渊守此】下桃城【在南郑县东宋元嘉十一年梁州刺史萧思话讨杨难当难当将薛健蒲甲子退保下桃城旧志南郑县有下桃城】汉王城【在褒城县南舆地纪胜在县南十里旧志在县东北二十里又有汉王城在城固县东十里南近汉江北绕壻水相传汉王驻守于此或曰即刘封所筑之乐城也又凤县南四十里亦有汉王城】万石城【在褒城县东南水经注汉水又东迳万石城下城在髙原上原髙十余丈四面临平形若覆瓮水南遏水为岨西北并带汉水其城宿是流离聚居故世亦谓之流离城】胡城【在城固县西魏书地形志汉隂县有胡城水经注汉水东迳胡城南义熙十五年城上有密云细雨五色昭章晓而云霁乃觉城崩半许沦水出铜钟十二枚刺史索奉送洛阳南对扁鹊城当是越人旧所经涉故邑流其名耳九域志汉张骞使西域与胡妻俱还至汉中筑城居之即此城也旧志古胡城在县西四十里又扁鹊城在县西南四十里】小城固城【在洋县东水经注汉水东迳小城固南州治大城固移县治此故曰小城固也】白公城【在洋县西九域志昔白起守汉中筑城以控制蛮獠处府志城在县西二十里又魏书地形志龙亭县有安国城舆地纪胜城在兴道县东南七里临汉江】木马城【在西乡县西南宋白日梁大同间于巴岭侧东立巴州治木马县即此城又县志有寨子城在县西南六十里相传汉髙祖屯兵于此】唐仓城【在鳯县北水经注北川水北流迳唐仓城下通鉴五代周显徳二年王景等伐蜀蜀李延珪分兵出鳯州北唐仓镇及黄花谷絶周粮道寰宇记梁泉县有唐泉栅旧立仓廪至今谓之唐仓栅旧志唐仓镇在县北三十里】威武城【在鳯县东北六十里五代梁贞明初蜀王建置城于此为戍守之地】白马城【在沔县西北即汉阳平闗也汉建安二十年曺操征张鲁自散闗入武都陥平阳闗鲁使弟济据闗横山筑城十余里二十二年先主谋取汉中次阳平闗与夏侯渊相拒二十四年自阳平闗渡沔水破渊于定军山皆即此宋元嘉十年氐王杨难当袭梁州攻白马获晋昌太守张范梁天监三年梁州刺史夏侯道迁以汉中降魏白马戍主尹天宝引兵击之败死后魏孝昌初淳于诞行华阳郡事带白马戍主魏地形志书沔阳县有白马城水经注张鲁治东对白马城一名阳平闗其城西带浕水南西沔川城侧二水之交亦曰浕口城章懐太守曰阳平闗在褒县西北　按今寜羌州界有阳平闗盖后代移置或谓即白马城非是详见闗隘】张鲁城【在沔县西水经注沔水南迳张鲁城东初平中刘焉授鲁督义司马住汉中断絶阁道用逺城治因即崤岭周回五里东临濬谷西北二面连峯接崖从南为盘道登陟二里有余浕水又南迳张鲁治东水西山上有张天师堂于今民事之庾仲雍谓山为白马塞堂为张鲁治通典西县西四十里有阙俗名张鲁城地】西乐城【在沔县东南蜀志建兴七年丞相亮徙府营于南山下原上筑汉乐二城华阳国志蜀以沔阳为汉城以对城固之乐城而言故亦曰西乐城水经注沔水东迳西乐城北城在山上周三十里甚崄固城侧有谷谓之容裘谷道通益州山多羣獠诸葛亮筑以防御梁州刺史杨亮以即崄之故保而居之为符坚所败后刺史姜守潘猛亦相仍此城通典故西乐城在西县西南】诸葛城【在沔县西亦名武侯垒水经注沔水又东迳武侯垒南诸葛武侯所居也南枕沔水水南有亮垒背山向水中有小城回隔难解寰宇记隋开皇三年置白马镇于古诸葛城是也】黄沙城【在沔县东北蜀志建兴十年丞相亮休士劝农于黄沙魏书地形志沔阳有黄沙城水经注黄沙水侧有黄沙屯诸葛亮所开也】街亭【在城固县西四十五里寰宇记南郑县有街亭即蜀将马谡与张郃战处】黄金戍【在洋县东北其相近又有铁城蜀汉咸熙七年曺爽侵汉中王平议先遣军据兴势若贼分向黄金平帅千人下自临之晋永嘉末贼王如余党李运杨虎等自防阳率众入汉中刺史张光遣晋率众于黄金拒之宋元嘉十一年杨难当据汉中萧思话拒之难当魏兴太守薛健据黄金副姜宝据铁城铁城与黄金相对去一里思话遣汉中太守萧承之进攻拔之遂进据黄金齐书本纪黄金山张鲁旧戍南接汉川北枕驿道崄固之极水经注黄金戍傍山依峭崄折七里氐掠汉中阻此为戍与铁城相对一城在山上一城在山下言其崄峻故以金铁制名通典黄金城在黄金县西北八十里张鲁所筑元和志故铁城在黄金县西北八十里城在山上】回车戍【在鳯县南寰宇记戍在梁泉县南一百六十里梁太清五年西魏遣雍州刺史达奚武为大都督及行台杨寛率众七万由陈仓路取回车戍入斜谷闗出白马道谓此也】大桃戍【在畧阳县东宋元嘉十一年萧承之讨杨难当其党赵温等自南城奔走退据大桃元和志有大城戍在顺政县东四十九里寰宇记谓之大桃戍元一统志大桃驿在畧阳县东四十五里盖即大桃戍也】妫墟【在城固县西北后汉书郡国志成固县妫墟在西北县志在县西北二十里其地有二井一苦一甘名曰双井相传为舜所居按应劭汉书注妫墟地在今兴安州又考水经注当在洋县东北界未知孰是】韩信坛【在城固县北水经注大城固北临壻水水北有韩信台髙十余丈上容百许人相传汉髙祖齐七日置坛设九宾以礼拜信也舆地纪胜韩信坛在城固县东六里】督军坛【在沔县东南其旁有八阵图水经注定军山东名髙平是亮宿营处营东即八阵图也遗址畧在元和志八阵图在西县东南十里诸葛亮垒门以石为图元一统志谓之武候督军坛府志八阵图在定军山下图列八阵聚细石为之各六十四聚又有二十四聚作两层每层各十二聚其迹尚存或为人所散乱及夏水没水退如故】汉庙堆【在南郑县西南水经注昔汉女所逰侧水为钓台后世人观其頽基崇广因谓汉庙堆】武侯琹堂【在沔县东南定军山下室内有石琴相传诸葛亮所御】范伯年宅【在南郑县西南伯年尝对宋明帝言梁州有亷泉让水臣所居在亷让之间即此】天汉楼【在府治东北子城上宋建周览江山为一郡之胜鲜于侁诗千峯赴华阳一水连天汉】望云楼【在洋县北世传唐徳宗幸梁洋尝登是楼御题十字于梁上及还京凿取以归】五云楼【在洋县五云宫内宋建】草凉楼【在鳯县东北六十里旧传唐明皇驻驿于此】凌霄阁【在南郑县西南中梁山寺前下瞰汉川据一郡最胜处】郙阁【在畧阳县西汉建寜三年太守李翕建有铭曰维斯析里处汉之右溪源漂疾横注于道陟秋霖漉盆溢深沟汉水瀼稽滞啇旅路当二州绖用所阻斯溪既然郙阁尤甚太守汉阳阿阳李君讳翕字伯都闻此为难其日久矣乃命衡官据下辨仇审改解危殆即便求隠析里大桥于今乃造行人夷欣慕君靡巳宋文同诗南征曾读梧溪颂西溯今观郙阁铭方舆胜览郙阁在灵岩寺县志阁在县西二十里临江崖髙数十丈俗名白崖水溢则上下不通故李翕凿石架木建阁以济行人废址犹存宋理宗时太守田克仁以铭字昏讹重刻于灵岩之絶壁在今县南　按李翕欧阳修集古录及旧志误作李防今从赵明诚金石录洪适隶释改正此铭相传以为蔡邕文后人附防未可信】柱石堂【在府治内宋文同建】袭美堂【在洋县城内宋韩亿韩缜父子相继知州事有美政洋人徳之为建此堂】啸歌堂【在鳯县治内曺学佺名胜志宋黄庭坚过鳯州诗有啸歌山水里之句后人因建此堂】临汉亭【在府治内宋文同建引汉水绕其下因名内又有四照亭緑景亭】众芳亭【在府治内宋兴元帅晁公武建】领要亭【在府治内宋虞允文建外览江山内瞰城郭取杜甫诗佳处领其要为名又宪司内有汉节亭亦允文建取杜诗汉节梅花外为名】吸月亭【在鳯县治后取苏轼劝君且吸杯中月句为名】飞盖亭【在鳯县治内方舆胜览县出金丝栁宋元丰间有防取百株卲康节诗杨栁垂金风动如飞盖后于此建亭取其诗飞盖为名】秋兴亭【在沔县旧郡治内唐刺史贾载所筑贾至有记】美农堂【在南郑县东寰宇记梁州记云后汉安帝时太守桓宣每至农月亲载耒耜以登此台劝民故后人号曰美农台在郡西通志在今府城东】钓台【在褒城县东北五里褒水出谷处巨石髙广相传郑子云修真垂钓于此又南九十里亷水旁有台】樊哙台【在城固县北水经注壻水迳樊哙台南台髙五六丈上容百许人舆地纪胜台在县北五里汉樊哙所筑】天汉台【在洋县北五里上有望京楼宋王冲建】梳妆台【在西乡东南午子山下相传云汉髙祖为戚夫人筑】思计台【在鳯县南五里蜀鉴梁泉县有思计台在城南诸葛武侯登台筹画因以为名】凝云榭【在府园宋建文同有诗】玉峯园【在洋县城南又城北有南园北园西园】郡圃【在洋县治北唐时创辟宋文同知洋州乃餙其台榭有横湖湖桥水池萩浦蓼琠寒芦港二乐榭香橙径待月台灙泉亭吏隠亭霜筠亭露香亭涵虚亭溪光亭过溪亭褉亭盖萏亭野人庐此君庵茶蘼洞诸胜政暇赋诗苏轼苏辙鲜于侁皆遥和】铜场【在畧阳县东九域志顺政县有青阳铜埸方舆胜览青阳驿在县东五十里】合江仓【在畧阳县治东宋开禧中杨巨源所监合江仓即此】济众监【在畧阳县东宋置九域志监在兴州东一百七十里景徳二年置铸铁钱后废】鬼迷店【在鳯县东北宋陆防诗往者秦蜀间慷慨事征戌猿啼鬼迷店马噤飞石铺方舆胜览鬼迷店在大敬闗下飞石铺在小益道中】石镜【在褒城县北十二里山河堰石门上光莹可鉴】
　　闗隘青石闗【在南郑县南九十里宋置明正徳中设巡司于此今因之其地与西郷县及四川巴州南江县相接为道茶要路】鸡头闗【在褒城县北十里闗口有大石状如鸡头自此入连云栈最为险峻明初置逃司今裁又十里闗在县北六十里以距青桥十里故名马道闗在县北九十里虎头闗在县北一百里武曲闗在县北一百五里】松梁闗【在褒城县南一百二十里东西乱山相接南即四川巴州界又米仓闗在县南一百七十里】汉阳闗【在褒城县西北二十里寰宇记在县西北汉所立蜀先主破魏夏侯渊于此】甘亭闗【在褒城县西北亦曰甘寜闗隋书地理志褒城有闗官通典甘寜闗隋开皇初置在牛山北也元和志闗在县北九里寰宇记在县北九十里】木曺闗【在城固县元置明初下汉中徐达驻益州镇遣傅友徳夜袭木曺闗攻斗山砦即此府志北木曺闗在县西北三十五里接连云栈道南木曺闗在县南三十里通西乡县界今皆废】槐树闗【在洋县东五十里明置】铁石闗【在洋县北五十里唐置又县北有八里闗水碓闗平陆闗弱岭闗县东有宜娘子闗县南有药木闗桐木闗重阳闗县东北有三河闗三岭闗榆林闗白椒闗县西北有土门闗华阳闗皆久废】团乐闗【在西乡县东南一百五十里】盐闗【在西阳县东南三百七十里接四川通江县界今设巡司又火炉闗在县东南二百里父子闗在县东南二百五十里土门闗在县东南三百余里皂军闗在县南五十里白阳闗在县治西南四百里接四川界】废邱闗【在鳯县南七十里亦名费邱闗】柴闗【在鳯县南一百五十里】武休闗【在鳯县东南九域志梁泉县有武休闗宋绍兴三年金将萨里罕入兴元由斜谷北去刘子羽谋进之于武休即此方舆胜览褒斜谷旁连武休闗又极东为饶风闗倚饶风以控啇虢由武休以达长安为蜀之咽喉府志武休闗在县东南二百二十里今置武休驿　隆里罕旧作撒里喝今改】仙人闗【在凤县西南宋绍兴三年呉玠弃和尚原别于仙人闗右创筑一垒移兵守之四年金乌珠自铁山东攻仙人闗玠力战败之自是金人不复窥蜀方舆胜览仙人闗外分左右道自成州经天水出皂郊堡直抵奉州其地皆平衍此左出之路自两当县趋凤州直出凤州大散闗至和尚原此右出之路府志仙人闗在县西南一百二十里接畧阳县及徽县界乌珠旧作兀木今改】马岭闗【在凤县西亦曰马岭寨五代周显徳二年遣将王景徳入散闗攻蜀秦州蜀将李廷珪遣别将据马岭寨即此府志马岭闗在县西三十五里又有画眉闗在县西一百七十里旧县境】大散闗【在凤县东北五十里与凤翔府宝鸡县分界方舆胜览闗在梁泉系极邉为秦蜀要路汉髙祖从故道败章邯于陈仓由此以出余详见宝鸡】阳平闗【在寜羌州西北一百里闗城东西径二里南倚鸡公山北傍嘉陵江有州同分驻旧置逃司今裁有阳平闗营　按古阳平闗即白马城在沔县界今闗乃古阳平闗地三国汉景耀六年姜维闻钟防治兵闗中表请遣张翼廖化等督军分防阳平闗口后魏时谓之闗城世宗时茍金龙为梓潼太守带闗城郡主魏书地形志东益州有梓潼郡领华阳兴宋二县益置于闗城也水经注西汉水西南流径闗城北元和志闗城俗名张鲁城在金牛县西三十八里皆即此近代改置阳平闗仍汉旧名耳明统志以为即古阳平闗误】铁销闗【在寜羌州东四十里又牢固闗在州西南四十里七盘闗在州西南四十五里】百牢闗【在沔县西南隋书地理志西县有闗官有百牢闗元和志百牢闗在西县西南三十步隋置白马闗后以黎阳有白马闗改名百牢自京师趋剑南达淮右皆由此寰宇记隋开皇中置闗以蜀路险峻号曰百牢一云闗置于百牢谷九域志闗在三泉县舆地纪胜在西县西三十里元一统志今三泉县西古闗是】石顶闗【在沔县南舆地纪胜石顶原在西县东南三十余里宋置闗最为险要通志石顶闗去县八十里又有白马闗在县西明正徳间置白马巡司后移畧阳县之九股树】兴城闗【在畧阳县南元和志闗在顺政县南五里县志又有七防闗在县西一百九十里接阶州界】土闗隘【在凤县东南明统志自青冈坪塧过武休闗山塞至此甚险峻元将王世显取蜀经此府志又有青崖谷隘在凤县东四十里】鱼孔隘【在沔县西南宋淳祐三年防古破大安军宋将杨世安守鱼孔隘不降即此】连云栈【在褒城县东战国策秦栈道千里通于蜀汉史记汉王之国张良送至褒中因説汉王烧絶栈道水经注褒水自大石门厯故栈道下谷俗谓千梁无柱也诸葛武侯与兄瑾书曰前赵子龙退军烧壊赤崖以北阁道縁谷一百余里其阁梁一头入山腹一头立柱于水中今水大而急不得安柱也后诸葛卒于五丈原魏军先退而烧之自后案旧修路者悉无复水中柱涉者浮梁振动无不摇心荡目也顔师古汉书注栈道即阁道寰宇记梁州西北入斜谷至凤州界一百里舆程记陜西栈道长四百二十里自凤县东北草凉驿为入栈道之始南至褒城之开山驿路始平为出栈道之始县志明洪武二十五年因故址増修约为栈阁二千二百七十五间统名曰连云栈自县北鸡头闗起一里至石洞又一里至石觜七盘又七里至独架桥上阻石崖下走龙江最为险峻又三里至倚云栈即响水滩前有石佛湾盘龙坞又七里至老君崖又四里至堡子铺又四里至飞石崖又一里至阁王碥又三里至架云又八里至逍遥又十七里至马道铺又十里至顺平又十里至甜竹碥又三里至三岔铺即马道驿也又五里至燕子崖巨石横亘江水萦回又二十里至鸣王即簸箕栈道二里至虎头闗又一里至上天桥又三里至武曲闗又一里至火烧碥又一里至碧霄又二里至石梯又七里至青云即□鱼沟又数歩至腊鱼潭县境阁道止此自腊鱼潭境而北又有焦崖铺黒龙湾飞仙阁石沟桥八里闗云门新开岭安山湾青阳等栈】米仓道【在南郑县南通四川巴州境图经汉末曺操系张鲁于汉中张鲁奔南山入巴中又张郃守汉中进寜军岩渠皆由此道自兴元迳此逵巴州不过五百里】天池坝【在西乡县西南二百里大巴山明成化中置巡司今因之又子午镇在县东北一百四十里西接洋县东指石泉明设逃司今裁】留坝【在鳯县南一百九十里明初置宏治中迁废邱闗正徳中又徙柴闗今仍曰留坝移通判分驻有驿丞管司狱事有分防把总旧有巡司今裁】清风阁【在凤县东北一百里唐僖宗曾驻跸于此山险林密盗贼出没明嘉靖八年设巡司今裁】置口【在畧阳县西三十里宋开禧三年金人陷大散闗吴防退屯置口即此明宏治初设巡司今裁白水巡司在县西北一百十里久废又九股树巡司在县东北六十里明成化中建今亦裁】长栁镇【在南郑县东南三十里与城固县接界水经注汉水自南郑又东得长桞渡长栁村居也九域志南郑有长栁垣香西桥三镇】褒城镇【在褒城县南九域志褒城县有褒桥桥阁二镇旧志褒城驿在县南二十五里其地有园池竹木可供逰览盖即褒城镇也】隂平镇【在城固县南十五里又袁阳镇在县西北十五里原公镇在县北二十里】茶溪镇【在西乡县东五十里】壻水镇【在洋县西北与城固县接界以近壻水为名九域志兴道县有壻水镇又有谢村镇在县西三十五里】黄花镇【在鳯县北即古黄花县也九域志梁泉县有黄花保安方石东河桥白涧卤土武休七镇府志县东北十余里有白石村今为白石镇】青鸟镇【在寜羌州西北宋置九域志在三泉县西四十里又舆地纪胜州东有仙流镇】峡口镇【在畧阳县东一百里又横现镇在县西十五里鸣水镇在县西四十里】石门镇【在畧阳县西北九域志顺政县有石门沮水二县县志有石门梁在县西九十里即石门也】渔渡坝营【在西乡县东南三百六十里接四川通江县界明隆庆中移本府通判驻此崇祯中改设守偹　本朝初増设游击】马盘寨【在褒城县西唐天复二年王建将王宗播攻马盘寨即此】渭门寨【在洋县东一百二十里西城路口又阳岭寨在县东北一百二十里子午谷口石佛堡在县东北六十里骆谷口皆宋置】万仭砦【在畧阳县北宋干徳二年王全斌伐蜀由凤州路进讨抜干渠度万仭燕子二砦遂下兴州元一统志万仭山在长举县后有闗】故县堡【在西乡县东一百五十里明正徳中建】黄牛堡【在凤县东北五里周显徳二年王景攻蜀入散闗抜黄牛寨宋绍兴三十年金图克坦哈希扼大散闗游骑攻黄牛堡呉璘自河池至青野原急调兵分道援黄牛府志黄牛堡在县西北五十里去宝鸡县一百八十里呉玠将杨棠义筑又松陵堡在县东北大散闗旁宋时置戍于此与散闗相犄角　图克坦哈希旧作图单合嘉今改】金坝分司【在西郷县南一百里】长林驿【在南郑县东自驿西北四十里为褒城县自驿西四十里为沔县之黄沙驿今废】汉阳驿【在南郑县西又西二十里达褒城县界又五十里逹沔县黄沙驿自驿而北七十里达褒城县开山驿】开山驿【在褒城县治西明初置东南接南郑县汉阳镇西南接沔县黄沙驿】青桥驿【在褒城县北五十里明初置今有驿丞南至开山驿五十里北至马道驿四十里】马道驿【在褒城县北九十里明初置北至凤县武闗驿五十里今有驿丞】梁山驿【在凤县治东南自驿而东七十里接草凉驿转南五十里至三岔驿又南六十里至松林驿又六十五里至留坝驿又四十五里至武闗驿又五十里达褒城县之马道驿】草凉驿【在凤县东六十里有驿丞又东七十里接宝鸡县界之东河桥驿】三岔驿【在鳯县南五十里有驿丞】松林驿【在凤县南一百十里有驿丞今裁】留坝驿【在凤县南一百七十五里】武闗驿【在凤县南二百二十里有驿丞今裁】柏林驿【在寜羌州治北】黄坝驿【在寜羌州西南八十里有驿丞南至四川广元驿神山驿四十里】黄沙驿【在沔县东四十里明初置今有驿丞北至褒城县开山驿五十里】顺政驿【在沔县治西】大安驿【在沔县西南九十里本名金牛驿明初置今有驿丞南九十里达寜羌州柏林驿】
　　津梁梳洗桥【在南郑县东五里】沙河桥【有二一在南郑县南一里一在城固县西南十五里】明珠桥【在南郑县西三里】小江桥【在南郑县西十五里】柏乡桥【在褒城县东南二十里】大通桥【在褒城县南门外又县南半里有西河桥】樊河桥【在褒城县东北九十里】天生桥【有三一在褒城县北七盘山下有大石横亘江中举足可渡一在寜羌州西南八十里其地有山髙数十仭河水自山下入川石势天成如桥一在畧阳县西八十里有石长七丈涧二丈横于大涧】沙河桥【在城固县西南十五里】薛公桥【在城固县西南二十五里宋绍兴初县令薛可先开渠溉田民渭之薛公渠桥亦因之而名】天寜桥【在洋县东五里又贯溪桥在县东十里】东渡桥【在西乡县东三里又南渡桥在县南一里木马河渡口】斜谷桥【在凤县东二里斜谷今废】五丁桥【在寜羌州东北金牛峡】旧州桥【在沔县东二十五里跨旧州河】黄沙桥【在沔县东四十里跨黄沙河】通恵桥【在畧阳县东城外山溪时涨修废无常又翠秀桥在县西三十里】上水渡【在南郑县南三里又下水渡在县南二里二渡皆夏秋设船冬设桥以济】桞渡【在城固县西南四里亦曰上栁渡】
　　隄堰利民隄【在凤县其相近有墱子堰宋祥符三年置】石梯堰【在南郑县西南二十五里又野罗堰在县南鹿头堰在县南二十里皆引亷水溉田】大斜堰【在南郑县西二十里又羊头堰在县西北十五里渡道堰在县西二十余里皆引褒水溉田又芝子堰在县南十五里引今水溉田黄土堰在县东南二十里引观沟河水溉田】山河堰【在褒城县东引褒水溉田一名栁邉堰舆地纪胜山河堰本萧何所创相传为萧何堰后乃语讹为山河绍兴二十二年利州东路帅臣杨庚奏称褒斜旧有六堰灌溉民田靖康之乱民力不能修葺为水冲壊请修治乾道四年知兴元府呉拱修复六堰濬大小渠六十有五凡溉南郑褒城田二十三万三千亩有竒府志萧何始立为二堰曹防落成之诸葛亮军驻汉中踵迹増筑至宋后壊呉玠呉璘相继修治广溉民田复业数万今堰凡三第一堰在县北三里亦曰铁椿堰今废第二堰在县东南六里长三百六十步又有金华堰在县东南六里乃第二湾水析流之总渠也左右分两渠平注西流者分为鸡翁沙堰上周张儒崔家下周刘家等七堰溉汉北田东流者分为髙堰舞珠大小斜诸堰溉褒田第三堰在县南五里乃褒水下流也】流珠堰【在褒城县南八十里引亷水之流六十四里分水门七相传亦汉萧何所筑宋元以来重修激水喷浪势若流珠余波东入汉江又龙潭堰在县西南一百十里引泉水铁炉堰在县南七十里引华山水龙河堰在县西南九十里引漳溪水左右横截十一渠溉田】杨填堰【在城固县北十五里洋县西北六十里引壻水溉两县田宋杨从义于河内填成北堰因名】五门堰【在城固县西北二十五里旧筑堤激壻水以灌斗山之麓元至正间县尹蒲庸改创石渠明宏治间推官郝晟重开濬溉田四万顷零四十余亩又百丈堰在县西北三十里横截壻水为堰涧百丈因名相近又有髙堰亦引壻水】倒栁堰【在城固县西南二十五里又盘陀堰在县西南四十五里南沙河承沙堰在县南十里出小沙河】横渠堰【在城固县西三十里又邹公堰在县西北四十里俱出北沙河】髙源堰【在洋县东三十里引大龙河水】二郎堰【在洋县西十五里又西五里有三郎堰皆堰灙水】斜堰【在洋县北五里地居灙水下流嵗苦冲溢明万厯十七年知县李用中甃石数丈仍东开土渠灌溉赖之又土门堰在县北十里灙滨堰在县北十五里皆引灙水】金洋堰【在西乡县东南二十里子午山左有大渠一分小渠二十五道明景泰初县令邱俊筑溉田四千六百亩相近又有圣水峡河堰又官庄堰在县南二里分渠二又五渠堰在县南三里分渠五西龙溪堰在县南十五里东龙溪堰在县南二十五里髙川陂堰在县东南一百五十里洋溪河堰在县东南一百七十里禇河堰在县东南一百二十里□莒河堰在县西南三十里平地河堰在县西南六十里】七里堰【在寜羌州西南七里引泗水溉田】天分堰【在沔县东南三十里亦名石燕子堰引黄沙河水又白崖堰在县南三十里马家堰在县南三十五里俱引养家河水又石刺塔堰亦名山河堰在县北二十五里引旧州河水】碓臼坝【在西乡县东南七十里又王里坝在县西南一百五十里】
　　陵墓周鬼谷子墓【在褒城县西北五十里黄草坪】汉戚夫人墓【在西乡县东南舆地纪胜其墓在县东五里府志在县东南二十五里】张骞墓【在城固县西北八里】蔡伦墓【在洋县东三十里】李固墓【在城固县西水经注长桞渡有汉太尉李固墓碑铭尚存文字剥落不可复识府志墓在县西三十里有石碣题曰汉忠臣太尉李公神道】七女塜【在城固县北水经注壻水东迳七女塜塜夹水罗布如七星髙十余丈周围数亩元嘉十年大水破坟得一砖刻云项氏伯无子七女造椁世人疑是项伯塜舆地纪胜七塜三在城固县四在兴道县】三国汉诸葛武侯墓【在沔县南定军山蜀志亮遗命定军山因山为坟冢足容棺魏钟会至汉川令军士毋得于墓所左右刍牧樵采水经注亮遗令因即地势不起坟陇惟深松茂栢攒蔚川阜莫知墓茔所在元和志墓在西县东南八里贞观十一年勅禁樵采】马超墓【在沔县东三里今其地名马埸】张嶷墓【在褒城县东栢郷街世呼褒徳侯将军墓】宋杨从义墓【在城固县北十五里】明杨洪墓【在南郑县西北十五里】
　　祠庙黄帝庙【在城固县西南二十里】禹王庙【在寜羌州北嶓山下】汉髙祖祠【在南郑县南汉水滨相传髙祖游憩于此后人立祠祀之】伍子胥庙【在城固县北百丈堰元至正元年建】鄼侯庙【在府治堂北明洪武十五年建祀汉萧何】淮隂侯庙【有三一在南郑县米仓山下一在褒城县南孤云山一在县西南仙台山祀汉韩信】留侯祠【有二一在城固县东三里一在洋县西四十里云山祀汉张良】恵逺侯庙【在褒城县山河堰祀汉曺防宋政和中赐额】武侯庙【在沔县东南祀汉蜀诸葛亮蜀志景耀六年诏为亮立庙沔阳裴松之注褒阳记曰亮初亾百姓因时节私祭于道陌上步兵校尉习隆中书郎向光等共上表因近其墓立庙沔阳断其私祀水经注定军山东地名髙平是亮宿营处有亮庙通志庙内有唐御史沈逈碑今尚存】张桓侯庙【在西乡县西闗祀蜀汉张飞】杨君神祠【在畧阳县元和志在顺政县西南二里嘉陵水山上即杨难当也土人祀之府志今曰武都王庙在县治】忠烈祠【在凤县西南仙人闗祀宋呉玠吴璘又有祠在畧阳县东一里】二相祠【在南郑县治南宋嘉定中建祀张浚虞允文魏了翁为记】杨将军庙【在城固县北十五里祀宋杨从义】旌忠庙【在寜羌州北舆地纪胜在大安军学旁祀杨震仲】蒲尹祠【在城固县西北斗山之麓祀元县尹蒲庸】方正学祠【在南郑县治西南祀明方孝儒】三公祠【在南郑县治西旧为蓝公祠祀明都御史蓝章康海为记后固原杰呉道宏相继抚郧治抚流移皆有功汉中故并祀之】二都祠【在西乡县东祀明都御史原杰呉道宏】节义祠【在畧阳县东一里祠明知县孙玺】灵泽庙【在褒城县南玉泉北又泽润庙在县南三十里中梁山皆宋建】
　　寺观干明寺【在南郑县西中梁山上宋建】延庆寺【在褒城县东南十里唐贞观中赐额】福严寺【在褒城县南九十里即金华寺中有塔】崇庆寺【在褒城西南二十五里俗呼牛头寺唐建宋苏轼有赠牛头寺明上人诗】开明寺【在洋县南一里唐建宋文同画古松八株根节砢笔势飞动】醴泉寺【在洋县南十六里唐开元中建】智果寺【在洋县西三十里唐仪凤中建】广庆寺【在西鄊县治东宋建】开元寺【在西乡县东三十里】圣徳寺【在凤县东六里唐贞元中初建戴正伦记梁肃书碑令废】崇胜院【在洋县北十五里宋大中祥符中建郑勋有诗】成化观【在褒成县西北九十里云夣山旧名云雾寺宋庆元间改为观】白鹤观【在城固县南十里老君山唐建】奉真观【在城固县西北二十里即斗山观亦名升仙观唐窦子明得道所】崇道观【在洋县西北二十五里酆都山宋元丰中建】
　　名宦汉田叔【陉城人初为赵王张敖郎中髙帝召见舆语汉廷臣无能出其右者拜为汉中守】丁邯【阳陵人世祖时迁汉中太守治有异政】陈禅【安汉人安帝时汉中蛮叛以禅为汉中太守贼弃闻其名声即时降服子澄有清名厯官汉中太守】三国汉诸葛亮【阳都人建兴六年率诸军北驻汉中屯沔阳前后屡出祁山伐魏】吕乂【南阳人丞相亮出军徙为汉中太守兼领督农供继军粮】王平【宕渠人初为安汉将军领汉中太守延熙六年拜镇北大将军统汉中平在北境甚著名迹】晋张光【钟武人永嘉中为梁州刺史邓定等抄盗进逼汉中光不能赴州止于魏兴绥抚荒残百姓悦服于是却镇汉中时贼将李运杨武自褒阳入汉中光婴城固守愤激成疾佐史及百姓咸劝光退据魏兴光按剑曰吾受国原恩不能除冦何得退走声絶而卒子迈多才畧有父风州人推迈权领州事与贼战没】南北朝宋萧思话【南兰陵人元嘉中为梁南秦二州刺史氐帅杨难当冦汉中思话遣司马萧承之进据磝头难当引众西还留其将赵温守梁州薛健据黄金姜宝据铁城承之遣隂平太守萧坦进攻其二戍拔之思话遣军继进与承之军合难当遣其子和悉力来攻承之等力战败之汉中平悉収没地置戌葭葫水迁镇南郑】刘道真【彭城人元嘉中为梁南秦二州刺史杨难当冦汉中道真与裴方明讨破之难当奔上邽仇池遂平】刘秀之【莒人元嘉中为梁南秦二州刺史汉川饥馑秀之躬自俭约先是汉川悉以绢为货秀之悉令用钱百姓利之迁益州刺史折留奉禄二百八十万付梁州镇库此外萧然】齐萧懿【梁武帝兄永明末为梁南秦二州刺史魏军十万入汉中围南郑懿率二千余人固守拒战六十余日不下死伤甚众军中□尽持麯为食懿遣氐帅杨元秀説氐起兵攻魏厯城等六戍魏人震惧邉境遂寜】梁萧修【鄱阳王恢子武帝以为梁秦二州刺史在汉中七年移风改俗人号慈父将秋遇蝗修躬至田所深自咎责功曺史劝捕之修曰此由刺史无徳所致捕之何补言卒忽有飞鸟千羣蔽日而至瞬息之间食蝗遂尽而去】魏李崇【顿邱人孝文南讨汉阳崇行梁州刺史事氐贼灵珍袭破武兴与齐相结崇督诸军讨破之灵珍奔汉中孝文嘉其功拜梁州刺史】邢峦【河间人周世宗时梁夏侯道迁以汉中降诏峦都督行梁汉诸军事峦至汉中白马以西犹为梁州峦遣将领鋭卒攻下之乗胜追北至闗城之下诏拜峦梁秦二州刺史于是开地定境东西七百里南北千里获郡四十二部防军及诸县戍遂逼涪城】魏子建【下曲阳人初宣武平氐遂于武兴立镇寻改为东益州其后镇将刺史失人和羣氐作梗乃以子建为益州刺史子建布以恩信逺近清静】冦防【上谷人永安二年为梁州刺史梁俗荒犷多盗贼防令郡县立庠序劝耕桑敦礼义数年风俗顿革梁将曺掞之镇魏兴屡扰疆场防遣长史杜林道攻克其城并擒掞之梁顿兵魏兴志图进取防抚励将士人思效命梁知其得众心弗敢逼】周李晖【成纪人建徳初出为梁州刺史时渠蓬二州生獠积年侵暴晖至州绥抚并来归附】隋斐緼【闻嘉人髙祖时厯洋州刺史有能名】唐薛大鼎【汾隂人髙祖时为山南道副大使开屯田以实仓廪有治名】韩思复【长安人永淳中调梁州府仓曺防军会大旱辄开仓赈民州劾责对曰人穷则滥不如因而活之无趋为盗贼州不能诘】唐璿【始平人武后时授梁州都督吐蕃大将麴莽布支冦梁州入洪源谷璿临髙望之见贼骑铠鲜明谓麾下曰莽布支新兵欲以示武其下皆贵臣子弟骑虽精彩不习战为诸君取之乃披甲先登六战皆防克筑京观而还】张嘉贞【猗氏人厯秦梁二州都督政以严辨吏下畏之奏事京师明皇善其政数慰劳】元结【河南人肃宗时为山南西道节度防谋募义士于唐邓汝蔡降剧贼五千史思明乱帝将亲征结建言贼鋭不可与争宜折以谋帝善之】李勉【郑王元懿曾孙肃宗时为梁州刺史勉假王晬南郑令晬为权幸所诬诏诛之勉曰方借牧宰为人父母岂以谗杀良吏乎即拘晬为请得免晬后以推檡为龙门令果有名】严震【盐亭人建中中为兴凤两州团练使兴利除害号称清严迁山南西道节度使朱泚反遗帛书诱之震即斩以闻时李懐光与贼连和徳宗欲徙跸山南震闻驰表奉迎既入骆谷李懐光以骑追赖山南兵以免至梁州宰相请西幸成都震曰山南宻迩畿辅李晟方圗收复借此军为声援今引而西则诸将顾望责功无期会李晟表至亦请驻跸梁洋议遂定梁间自安史后户口流散震随机冝劝课鸠敛有法民不烦扰而行在供亿具焉车驾还改梁州为兴元府即用震为尹】严砺【震从祖弟震卒以砺权知府事即拜本道节度副使舆州自长举北至青泥岭西抵成州崖谷峻隘十里百折秋冬雨雪泥淖为害运馈者颠踣糗粮刍藁委填沟壑砺乃出军府之币即山僦工自长举而西疏嘉陵江三百余里以馈成州民嘉頼之】裴玢【京兆人元和中为山南西道节度使为治严棱逺权势不务贡奉蔬食敝衣居处取蔽风仓库完实百姓安之】裴度【闻喜人穆宗时出为山南西道节度使寳厯二年复入朝辅政】李綘【賛皇人太和中为山南西道节度使监军杨叔元激军士作乱牙将王景延战殁绛遂遇害事闻赠司徒谥曰贞景延亦赠官】温造【祁人兴元军乱杀李绛众谓造可夷其乱乃授山南西道节度使造至斩八百余人醢杀绛者取其级祭绛及死事官王景延等以功加检校礼部尚书】李从晦【文宗时厯山南西道节度使以风力闻】令狐楚【华原人开成中为山南西道节度使为政善抚御治有绩效人得所宜】郑澣【荥阳人文宗时为山南西道节度使始其父余庆镇兴元创学庐澣嗣完之养生徒风化大行】封敖【蓨人大中中为兴元节度使初郑渥开新路水壊其栈敖更治斜谷道行者告便蓬果贼依鵎山冦兴元敖遣副使王贽捕平之】五代梁唐道袭【为山南西道节度使李茂贞冦蜀道袭拒于青泥岭以死守之茂贞自是无窥山南意】宋张晖【大城人建隆中议伐蜀以晖为凤州团练使兼縁边巡检濠砦桥道使晖尽得山川险易密疎陈之太祖大悦及大军西下晖闻大散闗路躬抚士卒且役且战督军人防其劳】李穆【阳武人宋初为洋州通判剖决滞无留讼狱】安守忠【晋阳人干徳中蜀平太祖知逺俗苦苛虐南郑为走集之地特命守忠知兴元府以抚绥之】周渭【恭城人干徳中通判兴州州领置口砦多戍兵监军傲狼纵其下为暴居人苦之渭驰往谕以祸福斩其军校众皆慑服诏书褒嘉命兼本砦钤辖开宝初凤州主吏盗官银择渭往代周嵗羡课计数倍】赵安易【蓟人太平兴国中知兴元府先是两川民输税者以铁钱易铜钱安易言其非便请许纳铁钱诏从之】韩亿【雍邱人嘉宗时知洋州州豪李甲兄死廹嫂使嫁因诬其子为他姓以专其赀嫂诉言于官辄赂吏掠服之积十余年诉不已亿视旧牍未尝引乳医为证召甲出乳医示之甲无以为辞寃遂辨】杨绘【绵竹人仁宗时知兴元府吏请捕穿窬盗库缣者绘就视之踪迹不类人所出入呼戯沐猴者诘于庭一讯具状府中服其明在郡狱无繋囚】文同【梓潼人皇祐中知兴元府治庠序择行艺之秀者掌之风谕境内遣子弟就学暇日躬阅训导褒斜间道多剽窃吏不能禁同治之盗不敢犯后徙知洋州有恵政】卢士宏【新郑人知洋州先是圭田多虚籍士宏考校令随实以输自部使者而下皆十损七八文彦博包拯皆以贤能荐】杨文广【太原人治平中为兴州防御使韩琦使筑筚篥城文广声言城喷珠率众应趋筚篥比暮至其所部分已定迟明敌骑大至知不可犯而去文广遣将袭之斩获甚众】种世衡【洛阳人通判凤州州将王防正章献后婣家也所为不法尝干世衡以私不聴正于是隂搆之坐谪】刘子羽【崇安人建炎中呉玠戍河池王彦戍金州皆饥兴元帅臣闭籴二镇病之张浚承制拜子羽知兴元府子羽至汉中通商输粟二镇遂安】郭浩【陇干人绍兴初金人破饶风岭侵梁洋入凤州攻和尚原浩与呉璘往援斩获万计徙知兴元府饥民相聚米仓山为乱浩讨平之】王庻【庆阳人绍兴中知兴元府庻以士卒单寡籍兴元诸邑及三泉县强壮两丁取一三取二号召义士日阅于县月阅于州厚犒之不半年有兵数万】王夣易【荥州人常摄兴州改川陕茶运置茶铺免役民嵗课亦办】呉璘【陇干人绍兴初为利州西路安抚使治兴州时和议方坚而璘治军经武常如敌至二十六年改判兴州后拜四川宣抚使乾道初又改判兴元府修复褒城古堰溉田数千顷民甚便之】杨政【临泾人绍兴二年知凤州十年徙知兴元府大金渝盟政建迎敌之策斩获甚多明年政出和尚原屡败金兵和议成帝召政还军民诣部使者借留还政屯兴元府汉中十八年州六堰久壊失灌溉之利政为脩复汉江水决为害政筑长堤捍之凡有益于民者不敢以军旅废故将士上下安之】唐文若【眉山人髙宗时通判洋州洋西乡县产茶亘陵谷八百余里山穷险赋不尽括使者韩球将増赋以市宠园户避苛饮转徙饥馑相借文若力争之赋讫不增】呉拱【璘兄玠之子乾道中知兴元府漕使王炎委修复山河堰尽修六堰濬大小渠六十五里凡溉南郑褒城田二十三万三千亩有竒下诏奬谕】虞允文【仁夀人乾道中为四川宣抚使至汉中金洋兴元归正人二万遮道诉繋缧之苦允文分给官田俾咸振业】李蘩【晋原人孝宗时知兴元府安抚利州东路汉中久饥剑阁外和籴在州者多蘩访求民瘼有老妪进曰民所以饥者和籴病之也蘩感其言奏免之民大悦】呉挺【璘子淳熙初为兴州都统初军中置互市于宕昌羌马骑兵雄天下自因张松兴榷牧奏絶互市絶得下驷挺至首陈利害诏许嵗市七百匹始武兴所部就□诸部漫不相属挺奏以十军为名营部于是井然四年除知兴州利州西路安抚使密修皂郊堡增二砦缮成器储于两库敌终不觉成州西和嵗大祲挺力为赈恤全活数十万郡东北有二谷水挺作二堤捍之绍兴中水暴发入城挺既赈被水者复増筑长堤以为障诏闻偹边急务即建増储之防由是□糗不乏民赖以安】张诏【成州人赵汝愚为从官时每奏呉氏世领蜀兵非国家之利请以诏代领武兴之军汝愚既知枢密府力辞不拜白于光宗曰若武兴朝除帅则臣夕拜命帝许之乃以诏为成州团练使兴州诸军都统制诏在兴州甚得士心】杨震仲【成都人开禧初辟兴元府通判权大安军呉曦叛驰檄招之震仲辞疾不行时军教授史次秦亦被檄谋于震仲震仲曰大安自武兴来为西蜀第一州若首从其招则诸郡风靡矣顾力不能拒义死之曦遣郭飞代震仲趣其行益急震仲饮毒死阖郡为之流涕是年曦伏诛安丙为兴州安抚使以震仲死事闻赠朝奉大夫】史次秦【眉山人为大安军教授呉曦叛招次秦甚遽次秦迁延固避曦迫之乃以石灰铜油涂两目未生附子傅之比至目益肿次秦母年髙而贤闻次秦为曦所招即命家人以疾笃驰报曦乃聴还曦诛蜀帅上其事改秩利州路主管文字】安丙【广安人寜宗时知大安军嵗旱民艰食丙以家财籴米数万石以赈开禧二年程松为四川宣抚使呉曦副之丙陈十可忧于松言曦必误国松不省既而曦奏丙为随事转运使居河池曦僭号称臣于金丙与杨巨源李好义等诛防加丙知兴州安抚使时方议和丙独戒饬将士以攻为守威名甚着】李如义【下邽人开禧初为兴州正将呉曦叛好义自青防闻变亟归谋诛之以所谋告李贵约又约杨巨源等夜飨士麾授甲与兄好古好仁而拜诀家庙入伪宫遂斩曦首驰告安丙宣诏军民好义请乗时取闗外四州十战至山砦髙堡七日至西和以少击众前无留敌金西和节度使完顔钦遁好义整众而入军民欢呼迎拜借库府以归于官】杨巨源【益昌人为凤州堡子原仓官倾财养士沿邉忠义咸服其才移监兴州合江赡军仓呉曦叛巨源隂有讨贼志结义士三百人给其衣食与李好义防好义率其徒入伪宫巨源持诏乗马自称奉使入内曦启户欲逸李贵执杀之以曦首狥三军推安丙权四川宣抚使巨源权参賛军事丙奏功于朝以巨源第一诏补承宣郎】刘甲【龙游人开禧中知兴元府右东宣抚使金立呉曦为蜀王曦以书致甲甲援大义拒之欲自抜归朝先募二兵持帛书遗参知政事李壁告变壁袖帛书进寜宗览之称忠臣者再召甲赴行在后再知兴元府权四川制置司事先是大臣赴蜀者诸将有互送礼实贿赂也甲下令首罢之凡安丙所立茶盐枈邸俱废之又乞复通吴氏荘嵗收租四万有竒茶盐三万以禆总计从之丙增多田税甲嵗减凡六十万缗米麦万七千石邉氏感泣】髙稼【蒲江人宝庆三年桂如渊镇蜀辟稼通判沔州兼幕軄创山砦八十有四募义兵为守御计元兵由东道入如渊辟稼知洋州及汉中防沔州破稼率遗民驻亷水堡以保巴山制置使赵彦呐以参议官辟之稼言汉中荡无藩篱冝经理仙人原乃缮营垒峙刍粮比器甲开泉源守御之规防不偹具寻知沔州葺理创残招聚流散民皆襁负来归后元兵自泉闗入众溃城陷遂死焉】曹友闻【栗亭人端平中权知沔州节制屯戌军马引兵镇仙人闗元兵大至制置使赵彦呐檄友闻控制大安以保蜀兵友闻驰书曰沔阳蜀之险要吾重兵在此敌有后顾忧不能越沔阳入蜀而大安无险可守岂可以平地控御彦呐不从一日来速者七友闻引兵夜出遇元兵与弟万血战俱死赠龙围阁学士諡曰节】胡世全【景定四年为沔州都统防粮运至虎象山遇元兵战败死之】杨世威【宋末为忠义副总管元兵破大安世威坚守鱼孔隘孤叠不防诏以世威就知大安军】元杨师文【南阳人至元间为汉中道巡行劝农副使置仓义教民种艺法改佥本道提刑按察使事黜奸举材咸服其公】姚燧【栁城人至元中除陜西汉中道提刑按察司副使録囚延安逮繋诖误皆縦释之人服其明决】王利用【潞县人大徳初为兴元路总管减軄田租额站户之后于地郷者患除之民甚便焉有妇毒杀其夫问药所从来吏教妇指为富商所货狱上利用曰家富而货毒药岂人情哉讯之果寃】明金兴旺【洪武初守兴元明升将呉友仁以三万众来攻城中兵止三千兴旺迎敌面中流矢拔矢复战敌益众乃敛兵入城传友徳来援兴旺出兵蹑之蜀兵坠崖石死者无算威震陇蜀】费震【鄱阳人洪武初知汉中府嵗防盗起震发仓粟十余万斛贷民俾秋成还仓易陈还新盗皆来归令占宅自为保伍得数千家秋大热民尽偿前粟太祖闻而嘉之】方孝孺【寜海人洪武中除汉中府教授日与诸生讲学不倦蜀献王慕其贤延为宾师每日陈説道徳王尊以殊礼孝孺尝以逊志名斋王改曰正学】王黼【武进人宣徳中知洋县奏最当迁民诣阙乞留者数千人诏加秩还任】赵鲲【夀张人嘉靖中知汉中府大盗呉海珠依山险为冦父子相继四十余年鲲下车即选练民兵以计擒之余党奔溃境内悉平】司五教【内黄人崇祯末知城固县山民据险称乱五教率兵擒斩之闯贼至且战且守城陷不屈遇害】吉永祚【辉县人崇祯末为凤县主簿谢事将归防贼至县令弃城遁永祚倡义拒守城陷与其子士枢士谟皆死之教谕李之蔚乡官魏炳亦不屈死永祚赠汉中府经厯余赠防有差】
　　本朝杨可经【顺天通州人顺治二年治汉中府贺珍犯境与同知董应微推官原体防时偹刍粮协力固守城赖以完】李天叙【安阳人顺治十五年知洋县时吴三桂驻汉中邑苦骚扰天叙每与力争民以获苏】衣璟如【栖霞人顺治中以进士任汉中府推官呉三桂驻汉中兵民错处豪猾依倚为奸璟如莅政严明豪民皆相戒曰各爱无犯衣君令尤长于聼断讼虽词涉两端狱稽数载者以片语折之皆屈服】刘泽霖【直隶人顺治十六年任汉中府同知吴逆驻汉中其党重利剥民及移治云南索逋甚急质民子女号泣遍野泽霖以法建治其尤者仍率属金赎男妇数百口民皆安堵南郑有栁邉堰为沙所冲泽霖疏凿得宜沿堰栽栁以障沙民利赖之】呉树声【江寕人知畧阳县时冦氛未靖邑当冲要树声设计防御以劳勚卒官】汪化鏊【泾县人康熙中为汉中府同知呉三桂据汉南逼受伪軄化鏊不从自缢死又冯臯疆永济人亦汉中同知呉三桂叛随至沔县陷贼城中导之降不从贼幽之古寺中厯五载不屈节后汉中平督臣哈占疏其节于朝】费雅达【满洲人康熙十八年授汉中镇总兵先是汉中失守官兵退屯南山之麓费雅达至约束军士沿山村堡民不知兵及大兵复汉中费雅达帅师征进居民争絜壶浆囊□糗以送之】胜天绶【辽阳人康熙二十五年知汉中府谙练精敏修复庙学仓厫汉南素饶水利天绶相视地形筑堤建闸启闭有期蓄泄有界自是争端永杜】刘棨【诸城人任宁羌知州有政绩厯四州布政使】
　　人物汉邓公【成固人景帝时以谒者仆射为校尉击呉楚帝曰顷从军所来闻错死呉楚罢兵不邓公曰呉为反数十嵗矣以诛错为名其意不在错也错患诸侯强大不可制故请削之以尊京师计画始行卒受大戮内杜忠臣之口外为诸侯报仇臣窃为陛下不取也拜为城阳中尉建元中为九卿一年谢病免归其子章以修黄老言显诸公问】张骞【成固人建元中为郎应募使月氐径匈奴留十余嵗乃还后以校尉从卫青击匈奴封博望侯】张猛【字子游骞孙师事周堪元帝时为光禄大夫给事中与周堪同心辅政为石显所譛自杀】李法【字伯度南郑人博通羣书性刚而有节永元九年应贤良方正对策除博士迁侍中光禄大夫嵗余上疏以为宦官权重椒房宠盛又讥史官记事不实下有司免为庻人在家八年征拜諌议大夫正言极词无改于旧出为汝南太守】李郃【字孟节南郑人通五经善河洛风星县召署募门侯吏和帝分遣使者微行观采风謡使者二人当到益部投郃候舍时夏夕露坐郃仰观问曰二君发京师时当知朝廷遣二使耶二人惊问郃曰有二使星入益州故知之耳后举孝亷五迁尚书令拜太常代袁敞为司空敷陈得失有忠臣节】李固【字子坚郃之子少好学尝步行寻师不逺千里遂博览文籍结交英贤阳嘉二年以灾异对防顺帝览其对多所纳用即时出宋阿母还舍诸常侍悉叩头谢罪朝廷肃然以固为议郎而阿母宦官疾固言直因诈飞章以陷其罪出为广汉县令厯荆州刺史泰山太守冲帝即位以为太尉及冲帝崩质帝遇弑固与杜乔欲立清河王某梁冀竟立桓帝诬固下狱遂见害二子基兹皆死狱中】李厯【字子季郃弟子清白有节博学善交与郑康成陈纪等相结为新城长政贵无为官至奉车都尉】樊志张【南郑人博学多道身不仕尝游陇西破羌将军段颖出征西羌请见志张其夕颖军为羌所围因留中军夜谓颖曰东南角无复羌宜乗虚引出住百里还师攻之可以全胜颎从之果破贼于是以状表闻有诏特微会病终】李燮【字徳公固少子固遇害之时燮年十三姊文姬以燮托父门生王成成将燮入徐州界内燮姓名为酒家佣十余年冀既诛始还郷里后徴拜议郎亷方自守灵帝时拜安平相先是安平王续为张角贼所掠赎还燮奏续不宜复国已而续竟归藩未满嵗果坐不道诛乃擢爕河南尹时以货赂为官燮上书陈諌辞义深切帝乃止在职二年卒时人感其世忠正咸伤惜焉】程包【汉中人成帝时为郡上计时巴郡板楯蛮冦掠三蜀及汉中诸郡帝问益州计吏征讨方略包对曰板遁立功先世复为义人自永初以来忠功屡着本无恶心愁苦赋后困罹酷刑以致叛戾但选明能牧守自然安定帝从其言即皆降服】三国汉陈术【字仲伯汉中人博学多闻着释问七篇益都耆旧傅及志】南北朝南齐阳黒头【华阳人陈从四世同居建元三年有司奏表门闾蠲租税】郝道福【华阳人累世同防建武三年明帝诏表门闾蠲其调后】周赵文表【南郑人世为二千石父珏性方严有度量位御史中大夫文表性修谨志存忠节为周文亲信累迁车骑大将军仪同三司天和中除梁州总营府长史所管地名恒棱者方数百里恃险固常懐不轨文表率众讨平之迁蓬州刺史政尚仁恕人皆懐之大象中拜呉州总管】唐强循【字季先凤州人仕累雍州司户参军华原无泉人畜多暍死循教濬筑蓄水以溉田一方利之号强公渠诏书褒子荐厯大理少卿右庻子为政辨给不为威严遇人尽信不为疑】宋张伯威【大安军人绍熙元年武进士调神泉尉时大母黄年九十八伯威不忍之官黄得疾濒殆伯威剔左臂肉食之遂愈继母扬因姑病笃惊成疾伯威复剔臂肉作粥以进疾亦愈事闻诏与陛擢伯威不赴遂隠号无辩居士】张珏【字君玉凤州人年十八从军钓鱼山以战功累官中军都统制号为四川虓宝祐末元兵围合州珏与王坚协力战守攻之九月不能下寻以珏为令守徳祐三年升四川制置副使知重庆府元兵围重庆城中粮尽部将赵安开门降珏巷战不支东走涪被执至安西自经死】元李孟【字道复汉中人博学强记通贯经史成宗时武宗仁宗皆未出閤孟以荐为师傅大徳初武宗抚军北征仁宗留宫中孟日陈善守正道成宗闻而嘉之至大三年拜中书平章政事仁宗嗣立进阶光禄大夫累封魏国公孟宇量阔廓才畧过人三入中书民间利害知无不言引古证今务归正防进防贤士逰其门者皆知名士卒谥文忠】明王信【字君实南郑人生半嵗父忠北征战殁母岳氏苦节育之正统中袭千户成化初积功至都指挥佥事守偹荆襄平大盗刘千户移湖广平永顺堡靖二宣尉及靖州武冈蛮累迁都督同知总督漕运帅府旧有湖擅为利估开以泊漕艘势要壅水一裁以法漕务修举信沉毅简重厯大镇不营私产子继善从善皆举进士】张羽【字伯翔南郑人性至孝治末进士武宗时任御史巡按山东中官导帝游幸羽上疏力諌出为广平知府调河间甚着声绩嘉靖中擢贵州布政使吏以羡金进却不纳为借记于官厯南京工部侍郎】吉孔嘉【字望宇洋县人防时诉父寃于巡按御史获释时称其孝崇祯三年举于乡知寜津县有善政迁顺徳同知调真定寻擢顺徳府　大兵至悉力捍御城陷与妻张氏长子贡生恵迫次子妇王氏并死之赠太仆寺少卿妻子子妇并获旌　本朝乾隆四十一年　　赐谥忠节妻子并入忠义祠】张凤融【字建翀城固人天启进士崇祯中官御史极论四川巡抚王维章贪劣请召还给事中章正扆累官右佥都御史巡抚江南十六年流贼陷城固胁之降不从遇害本朝乾隆四十一年　　赐谥忠节】
　　本朝张兆熊【字宜男洋县人明末举人性至孝居父丧哀毁逾礼流贼冦洋兆熊偕县令郭一龙募乡勇数百勦之贼遁城不得陷顺治中擢御史厯淮徐郴林参政所至有声】周基昌【城固人顺治初从　大兵至延安招抚各砦有功贺珍冦汉中基昌单骑溃围赴省乞救贼平授保定通判厯叙州知府刘文秀自滇窥蜀城陷不屈死妻王氏守节抚孤厯五十余年】陈安国【字斗坦沔县人顺治初以佥事监军四川时姚黄贼众猖獗安国招降之厯井陉九江道致仕归修黄金峡崄道三百里建连云栈坍榻桥梁数十处邑多赖之】吉允迪【字大邱洋县人顺治进士知信丰县勦贼冦屡着军功厯云南防政贵州学道皆有实绩】张勇【字非熊洋县人防孤落拓不覊善骑射初隶总督孟乔芳勦贼南北山平河西叛所至有功授甘肃总兵从经畧洪承畴取滇黔进云南提督康熙初复调甘肃呉三桂据云南叛蔓延闗凉勇以靖逆将军率兵围兰州复临洮下巩昌降岷州及川贼出秦州势甚炽勇分兵四应独以麾下数百骑驻伏羌与贼相持数月三战败贼大军至贼遂遁以收复全秦功授一等侯世袭累进太子太师卒赠少师諡襄壮勇身经大小数百战拔郡五州县数十擒伪王一人斩伪将军以下数百人每临阵身先士卒料敌制胜能以寡击众纪律严明将吏不敢犯居恒恂恂退让宾礼文士有古儒将风】王天章【凤县人父死庐墓三年母疾衣不解带乡党称其孝行乾隆二年　旌表建坊】
　　流寓汉承宫【姑幕人新莽时将诸生避地汉中】
　　烈女汉陈文矩妻李氏【李法姊字穆姜有二男而前妻四子文矩为安众令丧于官四子以母非所生憎毁日积穆姜抚字益隆衣食资供皆倍所生长子兴遇疾困笃亲调药膳恩情笃密兴疾瘳自知遇恶遂将三弟诣南郑狱陈母之徳状已之过乞就刑辟郡守表异其母蠲除家徭遣散四子许以修革自后训导愈明并为良士穆姜年八十余卒】赵伯英妻李氏【李固女字文姬贤而有智固既策罢文姬密与二兄谋预藏匿弟燮有顷难作二兄受害文姬乃告父门生王成曰君执义先君有古人之节今委君以六尺之孤成感其义将燮亾命徐州后遇赦还乡姊弟相见悲感旁人即面戒燮曰先公正直为汉忠臣令弟幸而得济岂非灭耶宜杜絶众人勿往来慎无一言加于梁氏惟引咎而已燮谨从其诲】赵宣妻杜氏【字泰姬南郑人教子女及妇并有法度子元珪稚珪并有闻望七子皆辟命察举牧守】宋崔均妻张氏【张伯威妺其姑王氏疾甚张剔左臂肉作粥以进达旦即愈事闻赐束帛】刘当可母王氏【当可为利州路提举常平司干办公事绍定三年王氏就养兴元元兵屠兴元王氏义不辱投江死其妇杜氏及仆婢五人咸及于难当可奔赴江浒得母丧归诏赠和义郡太夫人】明陈情妻李氏【南郑人正徳中蜀冦自青石闗来氏从夫入城避冦至汉江未渡忽传冦至众皆逃匿氏与夫相失遂懐其防子投水死】王以谏妻靳氏【寜羌人夫亾子夭将从死姑曰吾惟汝是依何忍弃我氏感泣从命曲尽孝养姑殁殡殓既毕遂自缢死事闻旌表】陈悌妻贾氏【畧阳人强暴欲沔之跃身入汉江死又徐士选妻王氏遇贼逼不从被害】蔡一仕妻胡氏【沔县人崇祯中流贼乱氏同次女欲渡江避之女曰即得渡江贼从马上追之亦不免何若此江之为愈女先跃入水氏从之称母子并双烈】梁宾妻赵氏【沔县人闻流贼至因夫疾不忍逺避贼索得欲驱之去不从被杀又曹良辅妻沈氏宁羌人贼至自缢死】岳烈女【城固人许字诸生王棐子贼至欲辱之不从遇害】
　　本朝张试之妻章氏【沔县人夫亾负土成坟血流指掌守节三十年】李彦硕妻武氏【褒城人孀居贺珍之乱贼党欲汚之氏引刄自刎不得死寻剪发毁身以免苦节终身】梁衡妻李氏【城固人衡知莱阳县氏随任所值冦至助衡守御城以得全夫亾守节垂五十年同县韩之荆妻吕氏荆壮嵗逰学不归氏厯经兵火事姑抚子又黎廷铎妻陈氏姑遘竒疾医药罔效氏割股作羮以进姑疾忽愈人以为孝感】蔡起麟妻王氏【城固人未婚而起麟死父欲令改适氏不从往起麟家执丧孝养舅姑终其身】周公辅妻王氏【洋县人为贼所逼不从被创十余弃之去毙而复苏】髙映碧妻李氏【畧阳人孀居有豪右欲强妻之氏剪发毁面誓死以拒同县梁天培妻张氏洋县李国士妻王氏俱为贼所逼引刀毁容以免】何谦妻徐氏【褒城人康熙十八年　大兵下汉中逆冦溃走氏避冦为游骑所掠防马上誓死不从遂被害又城固张士英妾阎氏洋县张兆总妻李氏畧阳李应登妻潘氏王丹所妻王氏俱为贼所逼义不受汚投崖死又城固刘振作妻饶氏投水死洋县李跃龙妻张氏以不从贼被杀】王尔麟妻党氏【城固人年十九而寡逆藩有伪将欲娶之氏自缢死同县李沐润妻戴氏随夫入蜀夫卒扶榇归自缢洋县翟冲雯妻叚氏夫卒翁欲再嫁之自缢】梁贡妻罗氏【畧阳人夫亾有遗腹舅姑相继逝氏竭力饮俄而子夭泣曰梁氏絶我何生为遂不食死】魏益妻潘氏【南郑人夫亾守节又同县节妇楚洪妻潘氏杨宣妻黄氏生员张秉政妻王氏赵采铭妻李氏刘绍先妻朱氏生员张耀妻陈氏杜锡妻丁氏俱乾隆年间旌表】生员苪纉先妻刘氏【畧阳人夫亾守节乾隆年间　旌表】李徳长妻王氏【城固人夫亾守志抚孤姑杨氏久病不肯服药氏常长跪以进姑始一尝已而卒愈徳长弟徳升妻伍氏徳升弟徳发妻范氏皆早寡娣姒三人以志节相励同居无间言称一门三节云又同县刘芳琇妻徐氏何防祖妻刘氏石曰松妻贾氏党熙妻傅氏刘启科妻何氏和毓秀妻叶氏余志义妻张氏洋县王士蔚妻严氏张纬妻李氏刘文弟妻史氏西乡县张维贤妻乔氏赵完璧妻邓氏路启鴙妻王氏向从周妻陈氏沔县李生肯妻季氏李柟妻陆氏李继白妻郭氏苗时亨妻张氏张昼台妻刘氏马骝妻张氏杜鋕妻刘氏凤县彭博万妻冯氏曺自霜妻辛氏王禄妻董氏罗世杰妻曺氏罗礼妻呉氏畧阳县谭可久妻刘氏唐宗琏妻周氏何泽祥妻髙氏赵维屏妻李氏汤兴妻邓氏刘堳妻姜氏郭洪妻何氏曾廷林妻陈氏何干妻陈氏谢坪妻马氏王玉楝妻李氏熊际龙妻吕氏生员黄经元妻黄氏蓝永盛妻李氏叶长厚妻徐氏孙绍武妻呉氏马廷仕妻张氏贞女周氏举人刘培妻张氏生员刘坦之妻郝氏王嘉修妻汪氏拔贡刘体恕妻李氏姬应竒妻白氏生员王冲斗妻何氏生员刘可训妻李氏王敬禹未婚妻曾氏俱于乾隆年间先后　旌表】马玺妻许氏【褒城人夫亾守节乾隆年间　旌表】廖士法妻孙氏【西乡人里中强暴欲迫汚之不从死乾隆十五年　旌表又蔺氏南郑人年十嵗适李国柱家童养为妇国柱稍长欲与苟合氏以礼自持被刄死乾隆二十五年　旌表】焦思义聘妻全氏【洋县人未婚而思义亾氏奔往执防事舅姑防尽礼又同县王锡珩聘妻丁氏白定妻时氏贞女周氏俱乾隆年间先后　旌表】宋恺未婚妻陈氏【沔人夫亾守贞又同县黄文华妻李氏生员王文灿妻杜氏俱以夫亾守节乾隆年间　旌表】
　　仙释汉唐公房【城固人王莽居摄二年为郡吏遇真人授以药拔宅仙去或云李八百居寒泉山公房师事之　按公房后汉郡国志作公防欧阳修集古録作公昉洪括隶释云隶法房字其户在侧故人多不晓或作防或作昉皆误】唐张果【梁泉人夏居豆积山冬居鸑鷟山明皇赐号曰道元先生】五代僧子朗【蜀王建时梁州大旱僧子朗具十石瓮贮水身坐其中灭顶者凡三日雨皆霑足】宋赵抱一【梁泉人尝遇一老人箧中取物饵之状如芦菔又与之小瓢中有药如小豆戒曰遇有疾则施之自是絶粒宋真宗东封召见赐名抱一】
　　土产铁【城固县出有铁冶又畧阳县亦产生铁】縠【元和志兴元贡丝绵绢府志畧阳县出绵防】布【南郑沔县畧阳皆产木绵】麻苎【元和志兴元贡麻布洋州贡大麻布野苎布凤州赋麻布洋县志县有苎溪出野苎】纸【寰宇记兴元贡蠲纸】漆【元和志顺政县武兴山多漆府志今褒城凤县皆产漆】桦皮【凤县出】防【唐书地理志洋州贡白交防】氊【凤县出】鹿葺【城固寜羌皆出】麝香【寰宇记凤州兴州洋州出】□羊黒猿【皆凤县出】山鸡【洋县出】锦鸡【西乡县出】密蜡【元和志鸭水县防山产木蜜府志今府境俱产蜜蜡】翡翠【畧阳县出】嘉鱼【出沔县丙穴】茶【出西乡县归仁山】椒【府境俱产出凤县白石镇者佳】红花【唐书地理志兴元贡红蓝胭脂】乳香【西乡县出】药【寰宇记凤州产石槲葛根蓬累子元和志顺政县武兴山多黄檗府志畧阳府出黄精】石燕　石蟹【俱寜羌州出　按旧志西乡出金又唐书地理志兴州贡珠砂今附记于此】

　　钦定大清一统志卷一百八十六
&lt;史部,地理类,总志之属,大清一统志,榆林府图&gt;
&lt;史部,地理类,总志之属,大清一统志,榆林府图&gt;
&lt;史部,地理类,总志之属,大清一统志,榆林府表&gt;
  </div>
  <div class="pagination">
   <a href="大清一统志_page90.html">
    上一页
   </a>
   <span>
    ...
   </span>
   <a href="大清一统志_page86.html">
    86
   </a>
   <a href="大清一统志_page87.html">
    87
   </a>
   <a href="大清一统志_page88.html">
    88
   </a>
   <a href="大清一统志_page89.html">
    89
   </a>
   <a href="大清一统志_page90.html">
    90
   </a>
   <span class="current-page">
    91
   </span>
   <a href="大清一统志_page92.html">
    92
   </a>
   <a href="大清一统志_page93.html">
    93
   </a>
   <a href="大清一统志_page94.html">
    94
   </a>
   <a href="大清一统志_page95.html">
    95
   </a>
   <a href="大清一统志_page96.html">
    96
   </a>
   <span>
    ...
   </span>
   <a href="大清一统志_page92.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
