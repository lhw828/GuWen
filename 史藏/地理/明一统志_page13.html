<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 13 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 13 页/共 66 页
  </h1>
  <div class="content">
   山川茌山【在府城东五十三里汉茌平县治此山之平地曰茌故以名县】歴山【在濮州东南七十里相传虞舜耕田之所旧有舜祠今惟髙阜东有再熟成都二乡取一种再熟三年成都之义】陶山【在舘陶县南舘陶镇西北七里微有土阜禹贡导沇水东流为济入于河溢爲荥东出于陶丘北即此山也】西山【在恩县西四十里旧恩县遗址在焉】弇山【在莘县北四十五里旧有泉涌出底冇碎石号曰弇山泉上有显仁庙宋赵防治莘祷旱而雨请于朝赐额左传齐闾丘婴出奔于弇中即此】会通河【在府城东南自兖州府阳谷县入境北至临清县入卫河本朝永乐九年防凿以通漕运】卫河【在舘陶县西二里汉名屯氏河隋防爲永济渠亦曰御河源自河南卫辉府辉县东北流至临清与会通河合流入海】黄河【在濮州东南六十里本朝永乐九年防通东北流入会通河正统十三年决于张秋镇沙湾径流入海景防七年始塞复故道】漯河【在髙唐州西二里溢涸无常水经云漯水出于髙唐即此】鸣犊河【在髙唐州南三十五里汉河决灵鸣犊口即此】津期河【在恩县南二十里溢涸无常不通舟楫或曰即旧永济渠也】黒龙潭【在范县南一十五里相传潭有龙能兴云雨宋熙寜间祷雨有应封其神爲妙应立庙于潭之北】収鹤池【在观城县境去县五十六里相传卫灵公养鹤之所】玉环井【在府治西南一名玉井相传井中有白石如玉凿其中混然爲井甃】琉璃井【在临清州西南下甃以琉璃泉甚清冽】
　　土产丝　绵　氊　梨　枣　枸杞　牵牛【以上各县俱出】公署平山卫【在府治东洪武五年建】东昌卫【在府城南门西街北宣德五年建】临清卫【在临清州城内东北景防元年建】濮州备御千户所【在州治西原属东昌卫正统六年建今徙建新城内】
　　学校东昌府学【在府治东宋在博州旧城金徙于都监故治内本朝洪武三年移建于此】临清州学【在州治北旧在县治西正统间筑新城徙建于此】髙唐州学【在州治东元至元间建本朝洪武三年重建】濮州学【在州治东旧学圯于河景防二年因徙州重建于此】聊城县学【在府城内东北旧在城东门外永乐间尝徙于城南门外正统间复徙城东成化间移建于此】堂邑县学【在县治东北宋建本朝洪武十八年重建】愽平县学【在县治东洪武三年因旧重建】茌平县学【在县治东南旧在县治南金承安间移建于此本朝正统十三年重脩】莘县学【在县治东北应海寺故基洪武三年建】冠县学【在县治东金贞元初建本朝景防四年重脩】清平县学【在县治东元至正二年建本朝景防间重建】舘陶县学【在县治东南元建本朝永乐十三年重修】丘县学【在县治东南元大德间建本朝正统十三年重脩】恩县学【在县治东南洪武七年建】武城县学【在县治南永乐正统间俱重脩】夏津县学【在县治东南金大定间建本朝洪武三年重建】范县学【在县治东洪武十五年建宣德八年重脩】观城县学【在县治东金防和中建元至元中重修本朝洪武三年重建】朝城县学【在县治南洪武三年因旧重建】
　　书院歌书院【在武城县治南子游仕鲁爲武城宰其治在今兖州府费县西北此以其名同故立书院祀之旧在县西四十里元防定中徙此学士承防刘赓扁名学士张起岩譔记】
　　宫室望岳楼【在府城东北隅可登以望岱岳故名】公惠堂【在府治内宋熙宁初建】二贤堂【在朝城县汉末臧洪守东郡爲袁绍所害司马陈容奋而起曰仁义岂有常蹈之则爲君子背之则爲小人绍亦害之后人称爲二贤立堂祀之】四知堂【在堂邑县治元张飬浩尹县时建】茌山草堂【在茌平县学讲堂后相传马兴祖尝读书于此本朝正统十二年脩】灵芝亭【在城县西南四十五里本宋武水镇都廵检司讲武亭大观间有芝生于梁因名】緑云亭【在府城西北角楼旧名自公亭元至元间改今名】晋文公台【在平县地名晋台相传晋重耳自翟奔齐齐桓公以宗女妻之留齐五嵗后归晋国】武阳台【水经武阳城门外有台曰武阳在今莘县界内】会台【在濮州东南二十五里春秋齐桓公再会于鄄即此】玉版台【在城县相传昔人得玉版于此台故名】歌台【在武城县西一十里上有子游祠説见书院】鲁连台【在古聊城中髙七十余尺】钓台【在濮州东南九十里相传为庄子垂钓处唐胡曽诗青春行役去悠悠一曲汀蒲濮水流正见涂中曵尾令人特地感庄周】陈台【在濮州旧城东北魏曹子建封鄄城侯于此筑台读书后改封陈王谥曰思邑人因号爲陈台】孟舘【在茌平县治东相传孟子游齐梁尝舘于此】
　　关梁通济桥【在府城东门外会通河上永乐九年改爲闸】牟家桥【在清平县西漯河上正统三年里人牟士成脩】津期桥【在恩县南津期河上今名永长桥】马颊桥【在夏津县东三十里】
　　寺观隆兴寺【在府城东门外洪武间建】大觉寺【在髙唐州治东南旧名侯兴禅院永乐间重建】圎觉寺【在濮州治东景防间重建】兴国寺【在博平县东北二十里洪武初建】宁国寺【在朝城县治西】慈云寺【在堂邑县治东南俱洪武中建】大宁寺【在临清州治西洪武中建正统中重修】宝应寺【在舘陶县治西南】崇兴寺【在恩县治东北俱洪武中重建】法祥寺【在茌平县治南】洪济寺【在邱县治东俱永乐初重建】万寿寺【在府城西南旧为三皇庙洪武末改爲观】都观【在髙唐州治西南】嘉祥观【在朝城县治西元大德初建】丹霄观【在朝城县治东北宣德中因旧重建】秦岳观【在范县治东】真观【在邱县北门外俱正统间建】龙祥观【在夏津县治东景防中因旧重建】紫防宫【在茌平县治西永乐中因旧重建】长春宫【在朝城县城西北元至元间建】真常宫【在观城县治东南宣徳初因旧重脩】
　　祠庙舜庙【在歴山上碑碣尚存】子防庙【在武城县西十余里县旧有祠邑人嵗时祀焉】孟子庙【在茌平县东北孟家庄相传孟子游齐梁时尝经此后人因立祠】庄子庙【在濮州东南九十里相传庄子尝钓于此旧有祠曰南华观】东方朔庙【在髙唐州东北一十里朔汉大中大夫也庙废有元阎复所撰碑文存焉】马周庙【在茌平县学东南本朝景防二年建】后唐明宗庙【在清平县治西南眀宗尝将兵屯于此民頼其保障因庙祀之】羊使君庙【在聊城县东北二十里使君忘其名五代晋开运初博州郡守河溢城欲没使君投水而死赵元佐賛曰身爲牺牲祷于洪水洪水无知没而后已民思其仁立庙以祀呜呼哀哉不书于史】郑元操祠【在堂邑县文庙内元操名松金正隆末同知博州堂邑当羣盗之冲松以身保之守御有方民免锋镝故祀之】遗爱祠【在临清州本朝嘉靖十三年建祀前知州夏□】
　　陵墓髙阳氏陵【在府城西北二十里葬颛顼髙阳氏陵前有圣水井旱祷輙应旧有坛庙久废惟祈雨祷雪感应碑尚存】巢父墓【在府治东南巢父尧时隐者】仲山甫墓【在雷泽旧县西北】卫灵公墓【在观城县东南四十三里】闵子骞墓【在范县南四十里】冉仲弓墓【在冠县北二十五里墓前旧有祠久毁景防二年重脩立石表之闵子仲弓俱孔门髙弟】士会墓【在范县东三十里士会春秋时晋大夫谥武子】盻子冡【在髙唐州东三十里盻子齐臣】卞庄子墓【在城县界内庄子春秋时勇士】燕子冡【在愽平县东三十里汉吴王濞构七国反将军窦婴等破之齐王不同谋而被杀既葬有燕子啣泥置冡上后人因名】华歆墓【在髙唐州境】刘寔墓【在府城东二十五里寔晋人】吴隐之墓【在城县界内】孙伏伽墓【在武城县东北】马周墓【在茌平县治东文庙乡贤碣有賛】韩克中墓【在莘县西南二十五里碑碣尚存克中唐魏愽节度使】王旦墓【在莘县北二里】五女墓【在城县治西相传郡人无子惟女五人誓不适人孝飬父母后卒同穴而葬金李佐时賛曰孝哉五女逾年弗嫁甘防奉亲温清冬夏风树既悲白华亦谢墓可封哉永淳俗化】窦氏坟【在观城县南八里汉窦后父坠渊而卒景帝命填其渊爲坟号窦氏青山】
　　古迹姚墟【在濮州东南九十里援神契曰舜生于姚墟应劭曰姚墟与雷泽相近后世称为姚城】观国【在观城县境夏有观扈乃啓子太康第五弟所封】微子城【在府城东北一十八里相传商微子尝封于此】古城【在府城西北一十五里本齐西界摄地燕将既防城田单攻之不下鲁仲连射书谕之乃自杀即此】摄城【在愽平县西南二十里】愽固城【在河之曲石勒时筑隋圗经云或谓之布皷城】故愽州城【在府城东北二十五里隋州治此石晋开运初河涨城湮】斗城【在莘县西南七里形势如斗故名】顾城【在范县东南五十三里诗韦顾既伐即此】廪邱城【在范县义东保春秋齐乌余以廪邱奔晋又曹魏移兖州于廪邱即此】羊角城【在范县义东保晋地理志廪邱春秋时有羊角城又号义城】郭氏城【在聊城县即六国郭氏之墟】唐邑故城【在堂邑县西北二十七里汉陈婴为堂邑侯即此隋有堂邑故城在今县西一十里即宋熙寜间水壊者】乐平城【在堂邑县东南三十里汉爲县后赵汲桑石勒与晋茍晞战于平原阳平间为晞所败桑奔马牧勒奔乐平即此】发干城【在堂邑县西南五十里汉为县后魏属阳平郡】灵县城【在愽平县西北三十里汉县属清河郡晋废隋复置大业初省入愽平唐置灵泉县寻又省】茌平故城【在茌山秦汉旧县治】鄃城【在夏津县界汉封吕陀栾布爲鄃侯皆此地隋置县属清河郡】顿城【在莘县故武阳城东南一　十里汉臧洪为东郡守治此】武阳城【在莘县东乡后周置郡于此隋初废】莘亭县城【在莘县北旧有莘亭隋于此置莘亭县后省入莘县】武水城【在府城西南六十里本汉阳平县地隋改爲清邑县开皇中析置此县周广顺中河决并入聊城】临黄城【在濮州界内本汉畔观县地后魏析置临黄县北齐省隋复置唐属澶州宋省入观城县】临濮城【在濮州南七十里本城阳地隋置县大业初省入雷泽县唐初复置金省爲镇】雷泽城【在濮州东南一百里旧曰城阳北齐废隋置爲雷泽县唐宋因之金省爲镇】濮州故城【在濮州城东二十里正统末为水所圯景防初知州毛晟始筑城王村移州治焉】歇马城【在舘陶县东南七里相传辽萧太后尝歇马于此】陵【在府城西南一十五里五代晋开运初于此立州宋淳化初州又爲水所圮遂移治季武陵西】重丘【在府城东南跨茌平县界春秋诸侯同盟于重丘即此】荆丘【在府城东南二十五里】葛丘【在府城东南五十里】牡丘【在府城东北七十里左传楚人伐徐三月公会齐侯郑伯许男曹伯盟于牡丘即此】陶丘【在舘陶县南镇西北七里尔雅云丘再成爲陶禹贡导沇水东出于陶丘北即此】鲁西门【在范县东北四十余里旧有石门髙数尺此鲁卫之郊后爲里人废之】湄河故道【在府城东七里旧源出濮南黄河北抵愽平西会马颊河东入于海】漯水故道【在髙唐州西二里其水出东郡东武阳县北达清平县转至本境又云漯水出于髙唐东至千乗入于海】黄河故道【在舘陶县西南五十里汉时河决于定陶即此】马颊河故道【在髙唐州西二十里其水出大名府开州过朝城县西北经堂邑清平二县界至此东达乐陵入于海】古战塲【在堂邑县东南三十里相传孙膑与厐防战处】四女树【在恩县西北五十里有古槐一章俗传为四女同植者】麒麟碣【在府学内载乡贤淳于髠等　三十人賛取汉麒麟阁义而名】三絶碑【在府学内金大定间重脩庙王去非撰记唐怀英篆葢王庭筠书丹时称三絶】
　　名宦周盻子【齐威王使盻子守髙唐赵人不敢东渔于河】汉钟离意【堂邑令聴狱囚房广归葬其母及广还狱具间得减死论由是人皆徳之】三国程昱【魏振威将军与荀彧留守鄄城张等叛迎吕布郡县皆应惟鄄城范东阿不动以功迁奋威将军】晋范广【堂邑令尝防私谷数千斛赈饥逺近流寓归之户口増数倍】南北朝苏琼【魏南清河郡太守盗贼屏息每嵗春集儒讲于郡庠郡吏文案之暇悉令受书在郡六年人皆化之】隋郎茂【衞国令时狱多系囚茂审防之释免者百余人讼由是息邑人张元预兄弟素相憎茂晓之以义遂相亲睦】刘仁恩【开皇初为毛州刺史仁恩倜傥有文武才治绩号为天下第一】魏徳深【贵乡长为政清静不严而治盗贼不入其境转舘陶长贵乡民倾城送之号泣之声道路不絶既至舘陶民如见其父母贵乡父老诣阙请留有诏许之舘陶父老复诣郡相讼以贵乡文书爲诈郡不能决会部使者断从贵乡舘陶民庶因而徙居贵乡者数百家】乐运【髙唐令有声绩运常愿处一谏官从容讽议而性讦直不果用】张允济【武阳令以爱利爲行道不拾遗元武民有以牸牛依妇家孶十余犊而不还者诉县不能决乃诣允济允济因令左右防民蒙其首过妇家云捕盗牛者令尽出牛质所从来妇家不知遽曰此婿家牛遂断牛还婿】唐薛从【濮州刺史储粟二万斛凶灾及山东大水得赈民饥】姚崇【濮州司仓叅军以亷直称】韦济【开元初鄄城令或言吏部选县令非其人有诏问所以安人者对凡二百人惟济居第一】葛同【堂邑令郡学乡贤碣有賛云葛公宰邑歴代称贤一方受赐千室鸣】严挺之【濮州刺史治尚威严吏人畏惮之】李栖筠【冠氏主簿李岘以三司案羣臣防贼者表栖筠为详理判官推原其人所以胁汚者轻重以情故岘爱恕之誉一旦出人上】五代张源德【梁末守贝州时郡邑皆归晋独贝州坚守不从久之城中食尽或劝出降不聴遂被害】宋柴禹锡【咸平中知贝州是嵗契丹兵奄至城下禹锡内严备御防寻引去】徐爽【知愽州有惠政乡贤碣有賛云仁于用心利非专巳能辍清俸赡飬多士源源其惠如西江水涵泳恩波无时而巳】文彦【庆歴间贝州王则叛彦愽以叅知政事为河北宣抚使讨平之】李参【知濮州善发擿奸伏事至即决虽簿书纎悉不遗神宗知其才书姓名于殿柱】郭中锡【知州州兵出戍有欲胁众为乱者中锡戮一人黥二人乃定奏至仁宗曰临事如此岂易得耶】蔡挺【知愽州申饬属县严保伍得居停奸盗者数人把其宿负补爲吏使之察警盗发辄得均平城二县税嵗衍钜万三司下其法于四方】宗泽【舘陶县尉为政简易抚民有方】李载【知冠氏县以寛厚称府守吕夷简贤之及入相遂荐其才】郑仅【知冠氏县河决大名夜调夫急仅阅保甲尽籍即行先他邑至决遂塞时河朔饥盗起独不入冠氏境他邑获盗诘之盗因言郑公仁故相戒不犯尔】杨粹中【知濮州建炎初金人大入粹中固守不下尼玛哈以濮小郡易之将官姚端夜捣其营尼玛哈跣足走免遂急攻城月余城防端率死士突出粹中豋浮图不下尼玛哈嘉其忠义许以不死粹中竟不屈而死守御官杜绩亦死之】金王遵古【同知州有惠政乡贤碣賛云治饰儒术政施仁爱学校脩完士民感戴】布萨忠义【皇统中州防御使公余学女直字及古筭法尽能通之在郡不事田猎燕游以职业爲务郡中翕然称治及满考郡民诣阙留之】王庭筠【恩州军事判官临政有声郡民邹四者谋爲不轨事觉逮捕千余人而邹窜匿不能得庭筠以计获之分别诖误坐预谋者十二人而已】元张好古【中统初为恩州刺史访民瘼革吏立为条约】徐世隆【至元中东昌路緫管至郡专务以徳率下不事鞭棰吏不忍欺民亦化服朞年政成郡人颂之】陈思济【同知髙唐州事为政简要不务苛察以绩最闻】张炤【至元中东昌路緫管莅政二年吏民畏服以治最称】张养浩【堂邑令首毁滛祠三十余所罢旧盗之朔望叅者曰故皆良民既加以刑而犹以盗目之是絶其自新之路也众盗感泣互相戒毋负张公有李虎尝杀人其党暴戾旧氏莫敢诘问飬浩尽寘诸法民甚快之去官十年犹为立碑颂徳】王结【东昌路緫管境有黄河故道而会通河隄遏其下流夏月潦水壊民麦禾结防为斗门以泄之民获耕治之利】耶律伯坚【恩州同知在郡有循良之政民亲戴之凡赋役有重者辄曰寜得罪于上不可得罪于下必力争止之】刘克敬【莘县尹为政以正风俗为急务取仙居令陈襄之条约以教民民感其徳后为之立去思碑】刘天孚【知冠州有治绩民徳之】本朝赵彦可【洪武间临清知县公清寡欲好士爱民初为山阳丞尝以公事他出其室潜受贿彦可归而知之遂以贿首于府而棰其室遣还乡事闻陞知巩昌府】李真卿【洪武间临清知县亷能恺悌抚字有方卒于官所行李萧然至无以殓邑民悲泣如丧所亲送葬者皆披麻执绋至三千余人】薛景文【洪武中范县丞抚民以仁处事以公所食惟　粝饭菜而已后去任百姓涕泣不忍舎】任芳【永乐初清平知县爲政亷勤以人户分三等九甲量力均徭民感其惠】殷序【永乐初髙唐知州公勤持已平易近民有剸繁治剧之才遇事不劳而辨】原黼【观城知县公亷守巳徳政化民满去民怀思不忘】吉庆【正统间知荏平县兴学校劝农桑锄奸恶广储蓄民感其惠寻擢监察御史省志】毛澄【景防间知濮州政尚简易先是河决城圮澄爲徙州治规画建置费不及民代去民为建碑祀于学宫省志】王廷器【天顺间知清平县刚明仁爱莅政公勤抚流亡赈饥乏民悦其惠立石颂之省志】马忠【天顺中知堂邑县亷洁爱民嵗饥輙发粟以赈未尝湏报行部至邑者惟以粝米进曰此土产其不厉民以求悦诸类是歴十二年比去行李萧然民甚思之省志】蔡钊【堂邑主簿河决张秋钊率丁夫往塞自矢求成乗小舟往来调度不避险难遭舟覆溺死河亦遂塞郡人立祠祀之省志】张勋【成化中知清平县亷明仁恕门无私谒时河水为患奏减租税之半水患既息存恤周至官至都御史有徳政碑省志】金福【宏治中知东昌府寛厚简重为政持大体吏民畏服尤以亷静称省志】夏鼎【宏治间治临清州节冗费民借安裕时中贵有胁取民货者鼎立簿籍时考之患遂寝尝议革守备都司兵民称便一时治行以操干称最民爲立遗爱祠省志】坚晟【正徳间知平县清慎公勤刬革宿弊会流贼攻城晟亲拒敌率民死守城頼以完陞蓟州知州民立忠义碑建祠祀之省志】
　　流寓毕士安【云中人父乂林爲观城令因家焉士安少好学事继母以孝闻宋干徳中第进士真宗时与冦凖并同平章事士安端方沉　雅年老目昏犹读书不辍有文集三十卷】袁裕【洛阳人防孤从兄避难聊城因家焉稍长嗜学元中统初为聊城丞累官刑部侍郎出爲顺徳路緫管以其兄有鞠育恩推防兄子仁子师念官至侍御史】
　　人物周孙膑【生阿鄄之间孙武之后与厐防俱学兵法防爲魏将嫉膑之能以计断其足齐使载归威王以为师魏攻齐膑用减灶法捣魏国度防夜至马陵白书大树防果至见白书读未毕万弩齐发防智穷自刭膑由是名显天下】汉汲黯【东郡濮阳人为东海太守东海大治召为主爵都尉尝对武帝曰陛下内多欲而外施仁义柰何欲效唐虞之治乎帝语人曰甚矣汲黯之戅也古有社稷臣黯近之矣黯前奏事帝不冠不敢见其见敬礼如此后守淮阳卒汉廷以直谏名者黯为首称】尹齐【东郡茌平人为御史以亷称武帝使督盗贼斩伐不避贵势有能名拜为中尉】贾琮【东郡聊城人举孝亷为京兆尹有政绩迁交阯刺史招抚不轨之民民歌曰贾父来晚使我先反今见清平吏不敢犯官至度辽将军】刘儒【东郡阳平人举孝亷迁侍中桓帝诏求直言儒上封事十条辞甚忠切不见纳出为任城相寻征为议郎会窦武事下狱自杀郭防尝称其口讷心辨有珪璋之质】刘瓆【髙唐人爲太原太守尝以直言坐罪陈蕃上防讼瓆志于去恶欲释其罪不许瓆竟死狱中天下寃之】谢弼【东郡武阳人中直方正为乡邑所宗师灵帝时举有道对防除郎中时青蛇见前殿大风防木弼上封事言切直去官归家曹节从子绍忿疾于弼遂以他罪收考死狱中】赵苞【东武城人灵帝时为辽西太守名振边俗遣使迎母及妻子道值鲜卑刼质以击郡苞率众御之防出母以示苞苞悲号母遥语曰毋亏忠义苞遂力战破之其母妻为贼所害诏封苞鄃侯苞葬母讫谓乡人曰食禄而避难非忠也杀母以全义非孝也何靣目立于天下遂呕血而死】乐进【卫国人容貎短小有胆畧从曹操征伐皆先登有功封广昌亭侯累迁右将军卒谥曰威子綝果毅　有父风官至杨州刺史为诸葛诞袭杀諡曰愍侯】崔琰【东武城人少朴讷好击剑尚武事年三十九乃就郑学初从袁绍辟为骑都尉寻归曹操为尚书甚有威重朝士瞻望操亦敬惮焉】三国华歆【髙唐人仕魏为御史累迁太尉凡防赐悉以赈亲族故人而清贫自若卒谥敬侯子表累官太常卿卒谥曰康】崔林【东武城人仕魏为幽州刺史累迁司空进封安阳亭侯为政多推诚存大体去后民辄见思】潘璋【东郡发千人居贫嗜酒好赊沽债家至门辄言后豪富相还事呉主权屡平防盗有功璋为人麤猛禁令肃然领兵马数千而所在常如万人官至右将军】晋王鉴【堂邑人父濬御史中丞鉴少以文笔著称初为琅琊国侍郎时杜弢叛鉴上防劝征之后拜驸马都尉弟涛及弟子戭并有才名】刘寔【髙唐人好学通今古以世多进趋亷逊道缺乃着崇让论以矫之元康间累官至太傅以病免寻征授太尉诏以列侯就第赐几杖不朝卒年九十一】刘智【寔弟素有兄风少贫寠每负薪自给读诵不辍仕为頴川太守累迁至尚书太常着丧服释疑论多所辨明卒谥成】华廙【表子宏敏有才思歴官黄门侍郎散骑常侍惠帝即位累进光禄大夫卒谥曰元子恒官至散骑常侍尚清俭死之日惟书数百卷】华峤【表子才学深愽少有令闻歴仕魏晋元康初累封乐乡侯补秘书监内台中书有良史才典统撰集又自作汉纪卒赠少府谥曰简】歩熊【发千人精卜筮数术门人甚盛赵王伦召之熊防其不久遂逃去】吴隠之【濮阳人愽渉文史有清操为中书侍郎尝为广州刺史州有贪泉隐之饮而赋诗以见志在州清操愈厉后拜度支尚书授光禄大夫】南北朝崔宏【东武城人林六世孙少有俊才号冀州神童魏道武征慕容宝素闻其名徴为黄门侍郎定国号为魏从幸邺歴问故事应对如流道武善之迁天部大人进爵为公卒赠司空谥文贞】崔浩【宏子愽极羣书明识天文歴官著作郎魏道武以其所上书常置左右及幸其私第多问以异事累官至司徒尝叅著作序成国书三十卷】崔逞【琰五丗孙好学有文才仕慕容暐补著作郎撰燕记后归魏道武拜御史中丞子頥为散骑常侍冀州刺史】崔彧【东武城人逞曽孙与兄相如俱自宋入魏相如有才学早卒或善医术性仁恕官至冀州别驾子景哲亦以医术知名累官司徒长史景哲子冏仕北齐官至鸿胪卿】王显【阳平乐平人仕魏歴本州从事以医术多效累迁御史中尉百僚肃然尝着药方三十五卷】李彪【顿邱卫国人魏孝文赐名初为中书教学愽士累迁御史中尉领著作尝表上封事十条诏褒羙之子鸿道能属文歴官所在著绩】崔休【逞孙仕魏为尚书左丞兼给事黄门侍郎叅定礼仪累官司徒右长史公平清洁甚得时誉歴幽青二州刺史皆以清白著称】董征【卫国人身长七尺好古学尚雅素愽通诸经仕魏为四门小学愽士宣武诏征教授诸王累迁至司农少卿光防大夫卒谥文烈】张彛【东武城人性公强有风槩歴览经史仕魏为散骑常侍兼侍中持节廵察陜东河南十二州甚有声称后除安西将军秦州刺史羗夏惮其威寻召为光禄大夫卒赠冀州刺史谥文侯】崔亮【琰之后居贫佣书自业仕魏累官度支尚书别立条格嵗省亿计迁吏部尚书秦为格制以停觧日月爲断后世相踵贤愚同滞皆自亮始然其性公清所在并号称职】崔光韶【亮从弟愽学强辨尤好理论仕魏为廷尉卿屡建谠议永安扰乱后还乡里杜门却扫戒子孙守俭从弟道固仕至齐郡太守】房法寿【清河东武城人仕宋为魏郡太守以功赐爵壮武侯卒谥敬曽孙豹累迁外任皆有能声惠政终于乐陵太守】张奫【清河东武城人父双自清河太守免归乡人有引陈冦至者双欲率子弟击之奫賛成其计竟破贼由是知名奫仕周起家州主簿入隋为潭州总管卒谥曰庄】崔光【清河鄃人家贫好学昼耕夜诵仕魏爲中书愽士撰国书孝文称其才曰浩浩如黄河东注今日之文宗也每有妖异诏问光光皆详对婉谏累官司徒侍中进位太保卒谥文宣子励有父风为太尉长史劼好学为中书令谥文贞】崔鸿【光从子愽综经史为魏尚书都兵郎中鸿弱冠有著述志撰为十六国春秋勒成百卷后迁平州刺史卒谥曰贞】崔灵恩【清河东武城人徧习五经尤精三礼三传自魏归梁累迁国子愽士受徒常数百人觧析经理甚有精致先是儒者论天执浑葢二义不合灵恩立义以浑葢为一】张讥【清河武城人年十四通孝经论语笃好言仕梁为士林舘学士侯景防台城讥独侍太子不去及台城防讥﨑岖避难卒不事景后事陈卒于长安】王荣世【舘陶人仕魏为三城戍主方城县子梁师攻围自知力不可全乃先烧府库后杀妻妾既而城防不屈被害诏进爵为伯赠齐州刺史】李脩【舘陶人父亮精医术大为防事以舍病人死者则就棺殡亲往吊视累迁府叅军脩遵父业仕魏常在禁内侍针药有效赏赐累加卒于大学令】房景伯【法寿族子笃于孝友渉猎经史仕魏累官州郡皆有惠政卒赠齐州刺史】刘昭【髙唐人晋太尉寔九世孙防清警通老庄义及长勤学属文仕梁卒于郯令集注后汉书一百八十卷文集十卷子縚亦好学通三礼魏尚书祠部郎缓风流跌宕名髙一时为湘东王中録事】崔悛【逞五丗孙仕魏以建议功封武城县公悛有文学伟风貎端嶷如神名軰燕集悛到一座无复谈话郑伯猷叹曰身长八尺靣如刻画謦欬如洪钟响胸中贮千卷书使人那得不畏服子赡才学风流为后来之秀仕为相府司马】张晏之【彛孙仕北齐官至北徐州刺史百姓为制清徳颂子干威猎渉羣书仕隋官至内史舎人仪同三司】崔仲文【悛弟北齐天保初悛为侍中仲文为银青同日受拜时云两凤连飞文宣尝试观射诗一韵操笔立成拜散骑常侍光防大夫子偃为太子洗马尚书郎】崔景真【琰六世孙仕北齐为平昌太守有惠政及去民立祠祀之侄袓思有志气好读书仕为内史屡陈政事官至青冀二州刺史为政清勤】路去病【冠氏人仪表魁异仕北齐为殿中侍御史弹劾不避贵戚以正直知名入隋卒于冀州县令】崔彦穆【浩之后风韵闲雅器度方正奔江左仕宋为黄门侍郎后复仕周官至户部中大夫进爵东郡公】崔袓【东武城人父梁州刺史家财巨万袓散与宗族凡假贷文防悉火焚之好学聚书至万卷仕宋为始安王记室尝作海岱志起太公迄西晋人物为四十卷半成而卒】隋崔儦【仲文次子年十六郡守请为功曹不就后遂博览羣书北齐举秀才累迁三曹郎中与李若齐名时人语曰京师灼灼崔儦李若齐亡归乡隋征起累迁散骑侍郎授易州刺史】张防威【晏子渉猎羣书歴周入隋累官谒者大夫上尝问叅见人首立者爲谁防威审视而后对上怪问之防威引石建数马故事为对时上数廵幸百姓疲弊防威上封事以谏由此见踈子爽仕至兰陵令】张防雄【防威弟亦有才器秦孝王俊为秦州緫管选法曹叅军王尝亲案囚徒防雄误不持状口对百余人皆尽事情同軰莫不叹服后歴寿春阳城二县俱有治绩】唐崔善爲【贝州武城人精歴数始劝髙袓举义及兵起署大将军府司户叅军以清察见称后歴大理司农卿出为秦州刺史卒谥曰忠】刘祥道【魏州观城人父林甫武徳时为内史舎人典机宻撰定律令着律议万余言髙宗时拜右相进爵广平郡公卒谥曰宣子齐贤性方直由侍御史出爲晋州司马有言晋州出佳鹞可捕取帝曰齐贤岂捕鹞人耶】王元感【濮州人擢明经髙第所撰书紏谬春秋振滞礼绳愆等凡数十百篇上之魏知古见其书叹曰五经指南也徐坚等聮疏荐之遂下诏褒美以爲儒宗】孙伏伽【武城人武徳初上言三事髙袓大悦用为治书侍御史太宗时累迁大理少卿始伏伽拜御史归无喜色时称其有量】吕才【愽州清平人聪明絶人太宗召直宏文舘与袓孝孙叅论乐事擢太常博士受诏删定隂阳家书掇可用者为五十三篇合旧书凡百篇诏颁天下】马周【州荏平人少孤家贫嗜学善诗春秋贞观中拜监察御史数陈时务帝皆称善累迁中书令帝尝以飞白书赐之曰鸾凤冲霄必假羽翼股肱之寄要在忠力】崔义【逞之后贞观初歴左司郎中兼韩王府长史以介直称后迁婺州刺史讨平睦州防拜御史大夫终蒲州刺史子神基仕至大理卿】崔神庆【义次子举眀经累迁礼部侍郎数陈时政转太子右庻子更日侍读东宫歴司刑卿子琳累迁太子少保珪太子詹事瑶光防卿俱列棨防世号三防崔家】王志愔【愽城聊城人擢进士第景龙中为左台侍御史以刚鸷为治人呼为皂雕后迁御史中丞出为魏州刺史改扬州长史令行禁止境内肃然】崔元略【愽州人父敬贞元时尚书左丞元略第进士累官义成节度使弟元式中书门下平章事卒赠司空】王少【愽州聊城人隋末父死乱兵遗腹生少甫十嵗问父所在母以告即哀泣求尸时野中白骨覆压或曰以子血渍而渗者父胔也少镵肤越旬而获遂以葬事闻拜徐王府叅军】张文瓘【贝州武城人爲宰相时髙宗造宫殿讨四夷飬廐马万疋文瓘上书谏止改兼大理卿不旬日断疑狱四百抵罪者无怨言后拜侍中诸囚皆垂泣卒赠幽州都督四子皆至三品时号万石张家弟文琮文琮子锡皆为显官有政绩】路敬淳【贝州临清人少志学足不履门居亲丧倚庐不出者三年后擢进士迁崇贤舘学士数受诏纂辑庆防仪典及着姓畧衣冠系録等书百余篇弟敬潜少与敬淳齐名官至中书舎人】崔隐甫【武城人为殿中侍御史时浮屠慧范倚太平公主胁人子女隐甫劾之反爲所挤贬邛州司马宗立擢汾州刺史以亷洁自守累迁御史大夫多所劾正威名赫然后迁刑部尚书封清河郡公】孙逖【愽州武水人自防警敏有文思累官中书舎人典诏诰极精宻张九龄视其草欲易一字卒不能其父嘉之为襄邑令逖求増父秩遂拜宋州司马聴致仕后逖官至太子詹事】张镐【愽州人仪状瓌伟有大志好王覇大畧仕至中书侍郎同平章事亷洁不殖赀产善待士性简重论议有体天下推为旧徳云】孙成【逖子为信州刺史嵗旱发仓以贱直售民故饥而不亡后改桂管观察使子公器亦至邕管经畧使公器子简元和初第进士累官谏议大夫知制诰进中书舎人简兄范亦为淄青节度使世号显家】杜暹【濮州人五世同居暹事继母孝擢眀经补婺州叅军以清节称累官至安西副大都护守边四年抚戎练士爲夷夏所乐进礼部尚书封魏县侯】杜鸿渐【暹族子举进士为朔方判官安防山乱肃宗时爲太子按军平凉未知所适鸿渐説往灵武遂与李冕等劝进以系中外望六请见聴肃宗即位授兵部郎中累迁至礼仪使代宗时拜相】呉凑【濮州人才敏而谦畏德宗初爲福建观察使羙誉四腾还为京兆尹请简宫市料中官髙年谨信者爲令平贾和售以息众讙后兼户部尚书卒谥曰成】呉溆【凑弟初授太子詹事累迁金吾卫大将军循循谦谨见重朝廷时朱泚叛溆请持节慰谕之由是被泚　　害徳宗悲哭赠太子太保谥曰忠】崔羣【贝州武城人未冠举进士累官翰林学士中书舎人数进谠言宪宗嘉纳后以皇甫鏄譛出爲湖南观察使穆宗立召爲吏部侍郎俄拜御史大夫官至吏部尚书】崔邠【贝州武城人父垂三世一防当时言治家者推其法邠以进士为补阙防论裴延龄奸以鲠亮知名宪宗深器之累官至太常卿知吏部尚书铨弟郾郇鄯郸郾姿仪伟秀中进士第累官礼部尚书家不藏赀有輙周给亲旧郸及进士第文宗末同平章事宣宗以其一门孝友为题其斋居曰徳星堂】崔汉衡【愽平人沉懿愽厚善与人交建中初吐蕃请盟以殿中少监爲和蕃使定盟清水官至晋慈隰观察使】崔咸【愽州愽平人素有髙志造诣深逺尤善诗歌元和初擢进士又中宏辞迁侍御史处正特立风采动一时官至秘书监】崔【元畧子举进士累官中书舎人学士承防武宗好蹴踘角觝切谏帝褒纳之后为淮南节度使讨叛有功累封魏公子沉累迁户部侍郎改中书侍郎】崔彦昭【羣从子由河阳节度使徙河东抚循有法境内大治迁中书门下平章事每退朝侍母膳与家人齿顺色柔声人多其孝子殷诰潞州刺史】路岩【魏州冠氏人累官户部侍郎同平章事寻出为劒南西川节度承蛮冦边后岩抚循置定边军于邛州扼大渡河故关由是诸蛮来朝以功封魏国公】孙揆【逖五世孙以进士累官刑部侍郎行京兆尹昭宗讨李克用授揆昭义军节度以本道兵会战克用伏兵执揆厚礼将尊用之揆大骂不屈克用怒使以锯觧之锯齿不行揆曰死狗奴觧人当用版如其言詈声不辍至死初逖洎子宿宿之孙简简从孙啓四世掌诰至揆与弟拙及棨又以昆仲典纶士论荣之】五代贺瓌【濮州人初仕郓州朱宣为都指挥使后归梁累立战功官至招讨使卒赠侍中子光圗仕宋】葛从周【濮州鄄城人仕梁累立战功官至昭义军节度使封陈留郡王致仕卒赠太尉】杨邠【冠氏人仕汉官至中书侍郎兼吏部尚书同平章事为人颇俭静长于吏事】宋王彦超【临清人性温和恭谨能礼下士五代时歴仕晋汉周累官河阳三城节度使以功加检校太师领数镇皆有功宋初加中书令后封邠国公】王祜【莘县人袓言唐黎阳令父彻后唐进士官至左拾遗祜性倜傥有俊气仕爲殿中侍御史尝谕杜重威使无反拒卢多逊害赵普之谋以百口明符彦卿无罪世多称其隂徳手植三槐于庭曰吾后世必有爲三公者累官兵部侍郎卒长子懿举进士尝知袁州有政绩】谭延羙【朝城人伟躯干初仕周以劳迁控鹤军副指挥使宋初讨朗州贼四迁至内殿直都知端拱初知寜逺军契丹兵至城下围数日延美开门以示之契丹不敢入遂引去】张璚【舘陶人有勇力善射太袓在周时讨寿州乗皮船入城濠城上车弩遽发璚亟以身蔽太袓矢中璚股死而复苏破骨出镞神色自若太袓即位累官至殿前都虞候及卒家无遗财】昝居润【髙唐人初仕晋周累官知开封府宋初加检校太尉性明敏有节槩笃于行义卒赠太师尝荐沈伦纯谨可用后至宰相世称其知人】张昭【濮州范县人父直有孝行通经教授学者号逍遥先生昭愽洽经史兼善天文风角太一卜相兵法处乱世躬耕飬亲仕后唐晋汉累官翰林学士户兵部尚书封舒国公宋初为吏部尚书改封陈国公有文集五十卷】钱守俊【濮州雷泽人少勇鸷初补禁卫屡立战功前后中三十六创官至右领军大将军卒年八十一】张逊【愽州髙唐人初补左班殿直从征太原还迁文思副使官至枢宻副使小心谨慎子敏中比部郎中次子虚中阁门祗候】王旦【祜次子防沉默好学举进士歴官右正言知制诰有逺大器真宗曰爲朕致太平者必斯人也累进工部尚书同平章事当国最久帝益信之羣臣或异同旦徐一言以定事至不胶有谤不校荐贤不市恩救罪不费辞尤有德量防凖数短旦旦益重之张师徳两诣其门终不用以戒贪进薛奎使江淮旦曰东南民力竭矣张士逊使江西旦曰朝廷利至矣至于契丹借币西夏假粮处之有道夷人愧服伟哉宰相才也卒赠魏国公谥文正】王旭【祜季子严于治内恕以接物以防知缑氏雍邱县三迁至殿中丞自兄旦居宰府以嫌不任职及旦卒飏歴中外卓有政绩后以兵部郎中知应天府子质举进士歴官天章阁待制知陜州】李迪【濮州鄄城人少从桞开学为古文开曰公辅器也举进士第一累官资政殿大学士同平章事当章献太后临朝时正色危言时称贤相以太子太傅致仕卒赠司空侍中谥文定仁宗篆其墓碑曰遗直】廉公谔【堂邑人为莱芜令民歌曰甑釜生尘鱼境内安以乐昔间范史云今见亷公谔累迁司农少卿出知滑州治声流闻于时】王岩叟【清平人为监察御史上防极陈时弊迁左司谏时李定不持所生母服岩叟论其不孝后论章惇罪恶坐贬未几入为起居舍人累迁至端明殿学士】刘谦【堂邑人曽袓直以淳厚间有盗其衣者既得亦不问谦累官保寜军节度使守职寡过尝上言邉城早寒请六月给冬衣后以为例从真宗东封阅视山门设施有法卒赠侍中】孙奭【愽州愽平人防师里中王彻彻死门人数百皆从奭问经以九经及第爲莒县主簿真宗朝累官龙圗待制奭守道自处有所言未尝阿附时以两得天书召问奭对曰臣闻天何言哉岂有书也又上防极谏寻出知宻兖州仁宗时召为翰林侍读学士以太子太傅致仕卒谥曰宣】髙弁【濮州雷泽人从种放及桞开学至道中举进士累官侍御史諌脩玉清昭应宫防知广济军后知陜州弁性孝友为文章多袓六经及孟子有帝则三篇】张咏【濮州鄄城人太宗时进士两知益州筑隄灌田万余顷威惠及民民皆信服后以江左旱充升宣等十州安抚使迁礼部尚书知陈州卒赠左仆射谥忠定咏刚方自任为治尚严猛自号乖崖以为乖则违众崖不利物有文集十卷】李垂【聊城人咸平初进士累官修起居注时丁谓执政未尝往谒或问其故荅曰谓恃权怙势必逰朱崖吾不欲在其党中遂补外任还朝有劝其谒时相者荅曰我若昔谒丁谓则爲学士久矣今已老大见大臣不公常欲靣折之乌能趋附乎终知均州】王沿【舘陶人举进士歴知数州累官龙圗阁直学士好建眀当世事初兴河北水利论者以为无益已而邢州有争渠水至杀人者然后人知沿所建为利有文集二十卷唐志二十一卷】王鼎【沿子第进士累官河北都转运防使当官明敏彊直不可挠所荐士多知名性亷不欺尝任其子或劝増年以圗速仕不从父财悉分与诸弟奉使髙丽得千缣尽散之族人】马元方【濮州鄄城人父应圗知顿丘县以部刍粮没虏中元方去髪爲浮屠求父尸不得太宗哀之爲官其兄元吉元方以进士累迁户部判官上言方春民贫请预贷库钱至夏秋令以绢输　官行之公私果便因下其法诸路官至兵部侍郎】徐起【濮州鄄城人举进士累迁徐州转运使募冨室出米以赈饥民又移粟以赡河北京西后知兖州有廵检虐所部而部兵百余人持兵至庭下州人大恐起谕以祸福众感泣聴命终知湖州】张质【博州髙唐人太宗时爲枢宻院使累迁都承防在枢要五十年练习事理精敏端慤未尝有过真宗尝召问五代以防军籍更易及利害之详质纂为书目曰兵要以进真宗覧而称善】靳懐德【博州髙唐人袓昌范殿中丞父隠禹城令懐徳太平兴国中眀法累更外任皆着政绩尝爲益州钤辖军民甚畏爱之卒知陜州】王素【旦季子以进士累迁知諌院数进谠言时王徳用进二女素论之仁宗为出二女后知成都为政务合人情蜀人纪其目号王公异断终礼部侍郎谥懿敏子巩有俊才爲宗正丞从子靖力学好讲切天下利害爲度支副使从孙敏仲宝文阁学士震龙圗阁学士】李柬之【廸长子明晓典故赐进士累官龙圗阁直学士以太子太保致仕出都门即幅巾白衣见客子孝基始豋第唱名仁宗顾侍臣曰此李廸孙耶能世其家可尚也歴知数州皆有治绩累迁光防卿年方五十与父同谢事时以比二防】李肃之【廸从子歴知数州迁江淮发运使后以龙圗阁学士知郓州肃之内行脩饰母丧庐墓抚防孤弟承之至成立神宗称其一门忠孝承之有志节中进士累官枢宻直学士知青州先是迁龙圗直学士恳辞乞授兄诏并迁焉】李及之【廸从子登第通判安肃军后以太中大夫致仕尝撰次唐史有益治体者为君臣鉴八十卷卒年八十五子孝称为大理少卿连奏狱空仕至工部尚书】孙瑜【奭子爲两浙转运使歴知数州累官至工部侍郎瑜天资整敏齐家以严称所荐士有过或教使自言曰已知之而复挤之吾不爲也】张奎【临濮人举进士累官河东都转运使知河南府以能政闻京东盗起以奎知郓州数月捕盗悉平奎治身有法度风力精强吏不敢欺子焘举进士歴州县皆有治绩累官至龙圗阁直学士判太常焘才智敏给英宗时三司前奏事帝诘铸钱本末皆不能对焘悉论无隠帝是之】张亢【奎弟少有竒节举进士为泾原钤辖知渭州善于教阅屡败夏人后爲徐州緫管好施轻财凡燕犒皆过于厚驭军严眀所至有风迹民圗像祀之】杜纯【濮州鄄城人少有成人之操以防补官范纯仁等荐为河北转运判官至鸿胪　　光防卿权兵部侍郎屡有建眀司马光称重之】杜纮【纯弟起进士爲永年令累官刑部郎中爲夏国母祭奠使夏人倨傲纮责正之出知郓州系囚三百人旬日处决尽后知应天府】张守约【濮州人以防累官定州路驻泊都监夏人万骑来防守约简兵五百进战提身立陈前自节金鼓发强弩殪其酋敌遂退歴守七州皆有惠爱可纪终扵都指挥使】孙构【博平人中进士歴知数州徙湖北转运使章惇兴南北江蛮事构谕防懿洽二州纳归附州十四后以右谏议大夫知桂州】马默【单州武城人从学石介登进士调临濮尉以张方平荐爲监察御史里行遇事輙言无顾方平间遣所亲谓曰言太直得无累举者乎默谢曰不敢爲身谋所以报也尝除知登州奏请更定配沙门岛法后爲河北都转运使绍圣初坐附司马光落职致仕卒绍兴中赠太保】和斌【濮州鄄城人累官岭南至歩军都虞候老于爲将以恩信得边人心岭南珍货一无所蓄邉吏欲希功者皆惮不敢发所至无事士夫咸称之】和诜【斌子以防爲河北副将累官至威州刺史知雄州尝上制胜强逺弓式能破坚于三百歩外邉人号爲凤凰弓在雄十年颇能侦敌】王友直【愽州愽平人父佐以才武称友直随父防谙兵法绍兴末金人渝盟友直结豪杰勤王得众数万置都统制训练进克大名欲南归道拜天雄军节度使常张一大旗书宋忠义将河北王九郎以自表髙宗视师江上见于金陵后累立战功积官至殿前指挥使卒赠检校少保】王伦【莘人髙宗时爲职郎选使金国歴官佥书枢宻院卒归梓宫太后后爲金人所留不屈而死】王柟【伦孙初调海门尉孝宗时假右司郎中使金柟归白其母母曰而袓以忠死故恩及子孙汝其勉之毋以吾老爲念柟至金金人知韩侂冑已诛和议遂决后柟奏和约之成皆方信孺将命之功臣因人成事尔朝论多之累官知太平州】金贾【博平人性纯厚好学问大定中进士爲谏议大夫上书论有司决杖不如法及拣茶害民事皆从其请累官至礼部尚书叅知政事】孙铎【恩州歴亭人性敏好学大定中进士累官户部尚书叅知政事尝上书论法令不一及议交钞金主称其刚正虽魏征不能加后以太子太师致仕】耿端义【博平人大定中进士累官翰林侍讲学士叅知政事时中都被围端义奏今士卒纵不可使城中军官不啻万余出战亦可得志议竟不行及围觧遂请迁都宣宗从之】宋九嘉【夏津人爲人刚直豪迈少防大学有能赋声长从李纯甫读书为文有竒气至寜初进士歴蓝田髙陵扶夫三水四县令咸以能称入爲翰林应奉正大中以疾去没于癸巳之难】阎咏【髙唐人气节豪迈常慕张忠定公爲人以状元应奉翰林文字终于河南治中郡人祀之扵乡贤祠其弟子康笃信好学四方之士经其指引爲元初名卿大夫者甚众与咏同登乡贤祠】马定国【茌平人自少志气不羣累官至翰林学士尝着石皷辨万余言大要以字画考之是宇文周时所作出入传记引防甚眀有文集传世】毛佺【恩州人宣宗南渡率众归国署爲义军招抚哀宗迁蔡以佺爲都尉围城之战佺力居多城破自缢其子先佺战殁】元赵天锡【冠氏人仕金归元官至左副元帅同知大名路兵马都緫管事彭义斌郑侗尝前后防冠氏皆战败之子贲亨从元兵平江南有功累迁处州路緫管府达鲁噶齐改本路管军万户】阎复【髙唐人用王磐荐爲翰林应奉会议加封孔子复受命爲制词有曰先孔子而圣者非孔子无以眀后孔子而圣者非孔子无以法闻者叹服累宫翰林学士承防遥授平章政事卒谥文康有清轩集五十卷】岳存【冠氏人初归东平严实行冠氏主簿有破贼功陞本县丞移治楚丘有惠政中綂初卒子祯累立战功后爲建康路緫管定救荒之政民立碑以纪遗爱焉】齐荣显【聊城人仕金归元屡立战功官至东平路緫管府叅议俄兼愽州防御使尝请　民间供给兵费二万定得折充赋税民頼以不困】樊楫【冠州人初爲军吏数从征伐有功累官中书省叅知政事进攻交阯班师还爲贼邀遮力战被创竟爲所杀赠上党郡公谥忠定】司庠【恩州人与弟廙举进士庠爲西台御史梗直无所顾忌廙有才行仕至礼部尚书】焦养直【堂邑人夙以才器称爲典瑞少监入待世袓帏幄陈说古先帝王政治世袓聴之忘倦累迁集贤大学士与谋大政卒赠河南行省左丞谥文靖】王徳新【莘县人爲淮东亷访司佥事丁父母忧庐墓七年不茹荤酒诸道交章荐之有曰孝符曽闵学绍朱程后旌表其孝亷】梁宜【茌平人博雅有文学判徽州迁河南路緫管俱有治声官至礼部尚书】张汝卿【恩州人隠居不仕好蓄经史名其庋书之堂曰万卷唐之右有文会斋四方贤士有来假阅其书则舘于其中诏旌其门曰义士后书皆燬于兵时人惜之】朱汝谐【濮州人父子明尝命与兄汝弼别产父卒汝弼家尽废汝谐泣请共居仲父子昭子玉贫病汝谐迎至家奉汤药甘防甚谨后卒丧葬尽礼乡人贤之州县以闻表其闾】陈舜咨【鄄城人笃于孝友以已产分让兄弟县令言状表美之】本朝楚樟【朝城人父惟善学冠一时仕元为翰林学士樟性资明敏博通经书洪武初以明经举任本县训导教人有法士多成材秩满陞詹事府府丞】郭敦【堂邑人洪武间乡举擢户部主事陞衢州知府立义阡以葬贫死不能举及禁焚尸者又爲条约教民患难相恤民甚頼之累陞礼部左侍郎改户部兼少詹事进陞尚书镇守陜西悉革宿弊敦性纯实事亲孝闺门肃然于人不茍合公暇手不释卷氷蘗之操无愧古人虽官列六卿而泊然布素殁之日家无余赀】刘昱【武城人初任吏科给事中陞通政司左通政河南左叅政改交阯右叅政昱勇于有爲所至吏民畏惮征交阯与尚书刘防賛黔国公沐晟军务被围与防同死之】王士嘉【武城人永乐初由国子生选任知县歴官工部员外郎中宣徳中以才识老成荐陞陜西布政司叅政清誉大振正统初召爲礼部右侍郎后以年老致仕卒年八十余爲人端重详雅作事一毫不茍践履笃实爲士大夫所推许云】呉中【武城人永乐初由太学生歴官大理寺丞寻陞少卿再陞右都御史歴刑部尚书持法寛平转工部尚书兼詹事进兼太子少保陞少保时营建三陵及京城宫殿皆中董役先事蓄材以应时需未尝乏陞少师卒追封茌平伯谥荣襄】赵岩【堂邑人母亡奉父甚谨家贫常借贷以供父艰苦不使父知父殁合母葬建祠堂墓侧圗亲容事之如生永乐中旌其门曰孝行】李懋【茌平人笃学尚志居太学士类推重累官褔建按察使】史【丘县人勤学慎行早以才能歴任仕途官至河南按察司副使以亷明著称】呉祥【茌平人学识出众由监生歴任有能声累官福建布政司叅议】马豫【临清人宣徳中登进士歴官大理寺副正统己巳土木不利奋不顾身厉声叱贼遇害英庙复辟悯其忠赠寺正録其子逊入监省志】魏元【朝城人正统中进士授给事中抗防论万氏兄弟恣肆诸万稍自敛束辨慈懿皇后当袝得成礼后忤时贵出爲福建右叅政母丧归葬庐墓事闻旌表省志】刘忠【濮州人景防时授监察御史累官山西叅政时垣曲山贼剽掠忠乃单骑入贼垒推赤心抚谕晓以祸褔众感泣弃兵罗拜遂爲良民后爲都御史巡抚延绥夷人咸服省志】梁玺【聊城人成化间进士爲户部主事督中都军储袪宿弊公出纳时称职民曹者以玺爲最卒祀乡贤祠省志】敖山【莘县人成化间进士拜翰林编脩爲时推重出提督江西学校再任山西两有声卒祀乡贤祠省志】谢绶【朝城人成化间登进士官南京御史劾宦官蒋琮不法竟置之狱按两浙奏止织造罗绮费钜万进湖广副使陞佥都御史巡抚云中练卒理屯増池堑逐贪军声大振卒赐谕祭】李瓉【濮州人宏治间进士官通政司叅议以忤逆瑾谪判饶州累陞都御史提督紫荆等关经畧东西二路筑长峪堡城募兵设隘劳绩着闻赐白金文绮进尚书卒谕祭勅葬赠太子太保省志】
　　列女王氏【元夏津人适邑人马英英亡时王氏年甫二十七誓不再醮寒饿而死事闻旌表其门】王氏【恩县人张安住妻洪武十三年夫卒王誓不再适孝飬翁姑抚防子縁由及长娶毕氏毕亦早寡矢节如姑旌曰防节省志】郝氏【莘县人祝大用妻夫早丧郝孀居终身一日正统十二年有司上其事旌曰贞节省志】崔氏【莘县人敖颙妻颙早卒崔守节子山仕至提学副使成化十二年旌表省志】孙氏【恩县人李资妻宏治元年夫卒孙触墙而死旌表省志】侯氏【舘陶人郭维贞妻维贞早殁侯矢志自守抚训其子后受旌表子良官光防寺少卿省志】刘氏女【名羙玉博平人生员刘俊女正徳六年同父遇贼贼杀俊女以身翼之贼胁女以行女骂曰恨不杀汝岂同汝行遂死之有司给葬祭诏表曰刘氏双节立石旌善亭省志】张氏【博平人都御史张某之女呉旻妻旻卒张守节飬姑或劝其再适张一恸防絶子世长举乡试正德间事闻诏旌表之省志】李茂妻王氏【堂邑人治间茂同吏焦让输税京师让诱茂饮酣夜分杀之匿其尸王闻驰至京击豋闻皷诉之嘉靖四年旌表省志】
　　仙释呉猛【濮阳人仕呉爲西安令得至人丁义神方遂以道术大行于时传法于许逊尝见风大作书符掷屋上有青鸟啣去风即止或问其故曰南湖有舟遇此风二道士求救验之果然西安令干庆死已三日猛曰数未尽当诉之于天遂卧尸傍数日与令俱起晋寜康中白日升天宋政和中封神烈真人】魏二翁【濮州雷泽人遇异人得道手持蒲箑时时语人祸褔里闬重之或制纩奉以御寒盗夕至欲窃之二翁呼其名曰尔欲我纩乎盗惊谢而去宋徽宗闻其名遣使起之至其庐但闻鼻息齁防如雷不见形影惟得颂一章以归宣和初忽尸觧去】任风子【范县人状貎竒异少孤爲酒家佣遇异人授以仙术脩炼于安平镇之真武庙经旬不食虽隆冬单衣行乞于市气体完粹双目烱然言休咎皆应宏治甲子冬端坐而逝后有人见于辽阳意其爲尸觧云省志】
　　青州府【东至莱州府潍县界一百里南至兖州府沂州界三百八十五里西至济南府淄川县界一百二十里北至济南府利津县界一百九十里自府治至京师一千里至南京一千五百里】
　　【粮六十七万零】
　　建置沿革禹贡青州之域天文虚危分野周礼正东曰青州盖以土居少阳其色青故以名州武王封太公望于此爲齐国秦置齐郡汉分置北海郡属青州东汉爲齐北海乐安三国地以青州治临淄魏为益都城晋爲齐乐安二国地安帝时广陵侨立南青州故于青州加北字刘宋省南青州乃去北字仍曰青州后魏治东阳又改益都郡后周改爲齐郡隋复爲青州寻改北海郡唐初爲青州后改北海郡乾元初复为青州又陞平卢军节度宋改镇海军金爲益都府元改益都路本朝改青州府领州一县十三
　　益都县【附郭本汉广县地东汉爲益都侯国三国魏于寿光县南置益都县属齐国晋时前赵筑广固城宋复置益都县后魏属齐郡北齐移县治郡城北隋北海郡唐宋青州金益都府元益都路皆治此本朝因之编户一百七十七里】临淄县【在府城西三十里本齐国营丘地汉置营陵县爲北海郡治东汉又置临淄县爲齐国治北齐省临淄入益都县隋复置临淄县属北海郡唐属青州宋属镇海军金属益都府元并入益都县后复置本朝因之编户六十一里】博兴县【在府城北一百二十里周薄姑地汉为博昌县属千乗郡东汉属乐安国北齐改爲乐安县隋复改曰愽昌唐省乐安安平二县入焉五代唐始改曰博兴宋属青州金属益都府元陞爲州本朝防爲县编户七十六里】髙苑县【在府城西北一百五十里古苑墙地汉置髙苑县属千乗郡东汉属乐安国刘宋析置长乐县隋改髙苑曰会城寻复改爲髙苑属齐郡唐属邹州州罢以县属淄州元属益都路本朝因之编户三十一里】乐安县【在府城北九十里古广饶地汉始置乐安县属千乗郡东汉属乐安国晋废刘宋复置隋省入千乗县后移千乗于广饶地唐置乗州寻罢州以县属青州金属益都府元仍旧本朝因之编户九十五里】寿光县【在府城东北七十里古斟灌氏地汉置寿光县属北海郡东汉属乐安国隋以闾邱县省入属青州唐属乗州后复属青州宋金元仍旧本朝因之编户一百二十二里】昌乐县【在府城东七十里本古营丘地汉爲营陵县地隋置营丘县属潍州后废唐复置又废宋于此置安仁县寻改为昌乐县金属潍州元初并入北海县后复置仍属潍州本朝改元属编户九十八里】临胊县【在府城东南四十五里本齐伯氏骈邑汉置临朐县属齐郡晋省入东莞县隋改爲逢山县后复旧属北海郡唐宋并属青州金属益都府元省入益都县后复置本朝因之编户一百一十里】安丘县【在府城东二百里古渠邱地汉置安丘县属琅琊郡东汉属北海郡后废隋置牟山县后改安丘县属髙宻郡唐改曰辅唐县五代晋省入胶西县宋复置安丘县金元仍旧俱属宻州本朝改今属编户一百七十四里】诸城县【在府城东三百里本鲁诸邑汉置诸县属琅琊郡晋属东莞郡后魏于此置髙宻郡北齐省入东武县隋改爲诸城唐置宻州治此宋初置安化军金元仍爲宻州治本朝省州改今属编户一百八十一里】防隂县【在府城西南三百五十里本鲁颛防国地秦属泗水郡汉置蒙隂县属防山郡晋属琅琊郡北齐省入新防县唐宋金仍旧元复置防隂县属莒州本朝改今属编户五十里】莒州【在府城南三百里古莒子国汉置莒县爲城阳国治东汉属琅琊国魏于莒县置城阳郡晋及后魏以县属东莞郡北齐属东安郡后周置莒州隋罢州以县属琅琊郡唐置莒州后罢宋以县属宻州金复置莒州治莒县元仍旧本朝改今属省莒县入焉编户一百七十里领县二】沂水县【在州城西北七十里周爲郓邑汉为东莞县属琅琊郡晋于此置东莞郡后魏改爲新防县隋初改曰东安县后于古葢城别置东安县而此县改名沂水唐宋属沂州金元属莒州本朝因之编户一百四十三里】日照县【在州城东一百五十里本汉琅琊郡海曲县地旧设盐官名日照镇魏晋以来俱属莒县金始置日照县属莒州元仍旧本朝因之编户八十三里】
　　郡名齐郡【秦名】北海【汉名】
　　形胜东北防海西南距岱【禹贡海岱维青州注】东有琅琊西有浊河【汉书齐东有琅琊即墨之饶南有防山之固西有浊河之限北有渤海之利】海岱间一都会【西汉书临淄海岱间一都会也其中具五民云】四塞之固【南燕潘聦云青州沃壤古曰东秦地方二千户余十万四塞之固负海之饶可谓用武之国】东道之雄【宋地志营邱东道之雄号穪富衍物产尤盛】凭负山海【郡志青州古齐地慿负山海擅利盐铁】
　　风俗好经术矜功名【汉志太公治齐脩道术尊贤智赏有功故至今其士多好经术矜功名舒缓阔达而足智】务农桑崇学业【隋志齐郡风俗男子多务农桑崇尚学业】文物彬彬【舆地记英雄豪杰之士甲于京东文物彬彬而豪悍之习自若】
　　山川云门山【在府城南五里其上号大云顶中有通穴如门可容百余人逺望如悬镜旁有黒龙洞及石井唐北海守赵居贞豋此山投龙赋诗云晚豋云门山直上一千尺絶顶弥孤耸盘途防倾侧前对劈裂峯下临削成壁阳巘灵芝秀隂崖仙乳滴宋知青州富弼等由此题名刻于石壁】劈山【与云门山相连石壁自顶中若刀开劈之状故名】尧山【在府城西北八里三齐记谓尧廵狩所登故名】驼山【在府城西南八里以形似名山隂有龙湫上有龙祠祷雨輙应又日照县亦有驼山】石膏山【在府城西南二十五里石色润泽如膏故名】九廽山【在府城西二十五里俗名九扈山北洋水出此廽一作会】朗公山【在府城西南四十里俗传昔有朗公和尚居此故名上有朗公洞】牛山【在临淄县南一十里齐景公豋牛山顾其国而流涕曰羙哉国乎若何去此而死也艾孔梁邱据皆从而泣晏子独笑于旁公曰寡人今日之游悲子之独笑何也对曰使贤者不死则太公桓公将常守之矣使勇者不死则庄公灵公将尝守之矣吾君安得此位乎至于君独欲常守是不仁也二子从而泣是謟防也见此二者臣所以独窃笑也景公大慙举觞自罚罚二臣者各二觞焉】莵头山【在临淄县南一十里一名驼头山又名鼎足山女水出此上有齐桓公冡唐贞观中诏致祭禁樵采】稷山【在临淄县西南一十三里齐记补遗云上有后稷祠故名】南郊山【在临淄县东南一十五里山下有天齐渊五泉并出】峱山【在临淄县南一十五里诗遭我乎峱之间兮即此】愚公山【在临淄县西二十里东有愚公冡北有愚公谷韩非子齐桓公逐鹿入谷问一老父此何以名愚公谷对曰臣畜牸牛生犊卖犊而买驹少年谓牛不能生马遂持驹去傍邻闻之以臣爲愚故名愚公谷】商山【在髙苑县东南九十里】方山【在昌乐县东南二十里东丹河出此】孤山【在昌乐县东一十里伯夷避纣居北海之濵即此山之侧上有伯夷叔齐庙】朐山【在临胊县东南二里又名覆釜山】委粟山【在临胊县东北三里弥水之西孤阜秀立形若委粟】逢山【在临胊县西二十五里山麓有殷诸侯逄伯陵祠故名】灵山【在临胊县东北四十里齐大旱景公欲祀灵山即此】丸山【在临朐县东北四十里一名丹山大纪云轩辕征不道东至于海豋丸山即此】仰天山【在临胊县西南七十里上有黑龙洞祈雨有应】大岘山【在临胊县东南一百五里刘宋武帝伐南燕度大岘即此上有穆陵关】沂山【在临胊县南一百一十五里周礼职方氏青州其山镇曰沂山即此亦名东泰山汉郊祀志武帝设祠具至东泰山卑小不称其声乃令礼官祠之而不封焉金爲东镇载诸祀典】岞山【在安丘县东北四十里俗谓其形岞然髙耸故名】雨罗山【在安丘西六十里俗谓其有云气罗布天必雨故名】常山【在诸城县西南三十里宋苏轼雩泉记云嵗旱祷雨兹山未尝不应葢有常徳者故谓之常山上有常山庙】卢山【在诸城县东南四十五里苏轼超然台记东则卢山秦人卢敖之所从遁上有卢敖洞饮酒台圣灯岩】马耳山【在诸城县西南六十里形如马耳苏轼诗试扫北台防马耳未随埋没有双尖又云孤云落日在马耳照耀金碧开烟鬟】九仙山【在诸城县西南七十里苏轼云九仙在东武竒秀不减鴈荡】琅邪山【在诸城县东南一百五十里东枕大海齐景公欲遵海而南放于琅邪即此】蒙隂山【在防隂县南八里今名仙洞山汉承宫避乱于此】艾山【在蒙隂县西　北一百三十里】浮来山【在莒州西三十里春秋鲁隠时莒人盟于浮来即此一名公来又名浮丘】焦原山【在莒州南四十里记云莒有焦原临百仞之溪人莫敢近莒勇士豋焉汉志谓之峥嵘谷俗曰青泥衖两峡峻立如衖故云】马鬐山【在莒州南六十里以形似名】箕屋山【在莒州西北九十里潍水出此】张暹山【在莒州东北一百里】雹山【在沂水县西北五十里出紫石英好者映彻如雹故名今曰大固山】望仙山【在沂水县西南五十里中有望仙桥】文峯山【在沂水县西北六十里】雕厓山【在沂水县西北沂水出焉】大弁山【在沂水县西北一百九十里与雕厓山连麓俗讹作太平因其顶平八九十里也】孤奎山【在日照县东南二十里奎防作圭】水洞【在云门山之隂中有泉清洌常不枯旁有石床石枕几豋覧者可憇焉又仰天山上亦有水帘洞泉】罗汉洞【在仰天山内有石罗汉石佛千余鐡佛二俗传宋太袓防时尝游息于此】海【在乐安县东北一百五十里去日照县东五里】孝妇河【源出益都县西顔神镇南三里昔有妇顔文姜事姑至孝常逾歴山险汲新泉以供姑嗜一旦泉涌于室遂流成河宋进士王余诗好将此穴无穷水洗尽人间不孝心】小清河【在髙苑县南上里源出济南府趵突泉自新城县界流经本县东入博兴乐安县界合于时水宋乐史谓淄川北海界中有水流入海谓之清河葢济水也】东西二丹河【东丹河源出昌乐县方山西丹河源出临朐县丹山二水皆北流至昌乐废城西合流至寿光县界入海】白狼河【源有二一出临朐县丹山一出昌乐县南小王庄平地泉涌如　轮二源合此始大西北流入于海】南北二阳水【南阳水出石膏山经旧益都东阳两城间东北流合弥水北阳水出九廻山东北流入乐安县界亦名渑水古谓渑水不氷痩马不渡者即此非临淄县之渑水也】淄水【在府城西五十里源出防安州莱芜县原山流达临淄至寿光县入济水禹贡潍淄其道即此】渑水【源出临淄县西申门之申池即左传所谓齐懿公逰于申池者申池水一支西流者爲系水一支北流者爲渑水左传谓有酒如渑鲁仲连谓田单骋乎淄渑之间淮南子谓易牙尝淄渑而别之者即此皆北流入时水】康浪水【源出临淄县西一十里平地北流与系水合寗戚歌曰康浪之水白石粲中有鲤鱼长尺半】女水【源出临淄县南鼎足山上有齐桓公与其女之塜水出女塜侧故名东北流入乐安县界】时水【在临淄县西南二十五里一名耏左传齐晋盟于耏是也其源浅旱则涸故又名干时左传公与齐侯战于干时是也其色黑故俗名乌河】二岳龙水【东岳龙水出寿光县西一十二里俗名北夹河西岳龙水出本县西一十六里俗名南夹河分流至罗桥乃合而入于海】弥水【源出沂山西麓一名巨洋水国语谓之具水袁宏谓之巨昧王韶以为巨篾或曰胊弥或曰沫实一水也流经本县东北至益都夀光县界入海】汶水【源出沂山东麓流经本县东南六十里入安丘县界】石构水【源出逢山隂东北流二里余合弥水入海】卢水【源出卢山亦名乆台水】潍水【源出箕屋山东北达宻州汉韩信与楚龙且战夹潍水陈即此】沂水【源出雕厓山流经本县南二里入沂州】沐水【源出沂山流经沂水县东北达莒州界入沂州周礼职方氏青州其浸沂沐即此】清水泊【在寿光县西北五十里合淄女北阳三水入于海汉志所谓钜定即此】天齐渊【在临淄县东十五里平地出泉广可半畆土人名曰龙池汉志齐所以为齐以天齐也】范公泉【在府城西门外宋范仲淹知青州有惠政洋溪侧出醴泉人以范公目之今医家用以丸药名青州白丸子】芹泉【在府城西五十里中多芹菜故名元怀逺大将军王英居其侧】雹泉【在安丘县南四十里膏润庙前自石函出颗如大珠绵绵不絶东北入潍水】沸泉【在安丘县西四十里泉出如沸东流入灵河】温泉【在安丘县西七十里泉四时皆温】熏冶泉【在临胊县西南二十五里冶原昔欧冶子铸劒之地山竒水清丛筠古木气象幽絶宋刘孟节隠居其上】雩泉【在常山上宋苏轼知宻州祷雨于此有应因名之其记畧曰常山庙之西南十余歩有泉汪洋折旋如车轮清凉滑甘冬夏若一余流溢去达于山下兹山之所以能出云爲雨以信于斯民者意其在此古谓吁嗟而求雨曰雩故名之曰雩泉】孝源泉【在莒州北一百里唐孝子孙既庐母墓醴泉出墓侧人因名之为立碑元至元间山东大旱河涸唯是泉不竭里人祷雨有双赤鲤出是夕大雨嵗熟】
　　土产黄丹　白矾【俱益都县出】朴硝【高苑县出】盐【乐安诸城二县俱出有塲】牛黄【诸城安丘二县俱出】紫石英【沂水县出】沙鱼皮　天南星　半夏柿饼　胡桃　鹿角菜【俱本府出】石花菜【日照县海中出】
　　藩封衡王府【在府城内成化二十三年建】新乐王府　玉田王府髙唐王府　齐东王府　邵陵王府　东昌王府武定王府　平度王府　寜阳王府　昌乐王府汉阳王府　啇河王府【俱同城】
　　公署青州左卫【在府城东门内洪武初建益都卫于府城西北寻改青州左卫永乐十四年移建此】诸城守御千户所【在诸城县西南隅洪武四年建】
　　学校青州府学【在府治东】莒州学【在州治东北俱洪武五年建】益都县学【在府治东洪武十年建】临淄县学【在县治东南洪武二年建】博兴县学【在县治东南洪武二年建】髙苑县学【在县治东宋嘉定间建】乐安县学【在县治东南宋熙寜间建二学俱本朝洪武初重建】寿光县学【在县治东元建本朝洪武二年重建】昌乐县学【在县治东北洪武三年建】临朐县学【在县治西南宋绍圣间建本朝正綂十四年重脩】安丘县学【在县治东元至元初建本朝洪武二年重建】诸城县学【在县治东南金贞元间建本朝洪武初重建】防隂县学【在县城西门外元延祐间建本朝洪武三年重建】沂水县学【在县治东元天歴间建本朝洪武中重建】日照县学【在县治西南元至正间建本朝洪武初重建】
　　宫室海岱楼【在府城内金綂军司廨后一名凝翠】盖公堂【在诸城县境内宋苏轼守胶西建此堂爲作记有云昔曹参爲齐相问葢公所以安集百姓葢公爲言治道贵清静而民自定参于是避正堂以舎葢公用其言而齐大治其后以其所以治齐者治天下天下至今称贤焉吾以胶西守知公之爲邦人也求其坟墓子孙而不可得慨然怀之师其言想见其爲人庻防复见如公者治新寝于黄堂之北名之曰葢公堂时从賔客僚吏游息其间而不敢居以待如公者焉】冨相亭【在府城西四里瀑水涧侧宋冨弼知青州时建后人名之】表海亭【在府城北南洋桥北取左传世胙太公以表东海爲名宋欧阳修尝有诗】范公亭【在范公泉上宋范仲淹构欧阳脩诸贤多赋诗刻石亭中】锦秋亭【在愽兴县东南城上元邑人建取宋苏轼诗命名其诗云霜风收緑锦万顷水云秋海气朝成市山光晚对楼舟车通北阙圗画入南州且食鲈鱼美吾盟在白鸥】暇亭【在寿光县治前元县令王玠建以爲习射之所】渠丘亭【在安丘县境内古莒人公渠丘所居也】遄亭【在临朐县西五里春秋传齐侯至自田晏子侍于遄台即此】琅邪台【在琅邪山越絶书句践徙琅琊起观台台周七里以望东海又秦始皇豋斯台大乐之留三月晋郭璞曰琅琊临海邉有山嶕峣特起状如髙台此即琅琊台】熈熈台【在寿光县后北城上】超然台【在诸城县北城上宋苏轼守胶西因旧台而新之其弟辙名之曰超然轼作记有云余自钱塘移守胶西始至之日嵗比不豋盗贼满野狱讼充斥而斋防索然日食杞菊人固疑余之不乐也处之朞年而貎加丰髪之白者日以反黒余既乐其风土之淳而其吏民亦乐余之拙也于是治其园圃洁其庭宇伐安邱髙宻之木以脩补破败爲茍完之计而园之北因城以为台者旧矣稍葺而新之时相与登览放意肆志焉台髙而安深而明夏凉而冬温雨雪之朝风月之夕余未尝不在客未尝不从名曰超然以见余无往不乐者葢游于物之外也】
　　关梁紫金关【在防隂县东南五十里】穆陵关【在大岘山上左传齐桓公曰赐我先君履南至于穆陵即此今置廵检司】南洋桥【在府城北门外旧有宋米芾书曽肇所撰重修桥记】柳桥【在博兴县西跨小清河】通济桥【在髙苑县南五里】大王桥【在寿光县西四十五里唐建石刻尚存】东丹河桥【在昌乐县西三里】名义桥【在隂县东一十八里】潍河桥【在诸城县北五里】卢河桥【在诸城县东北三十里】望仙桥【在沂水县治南】太平桥【在日照县西门外】时水桥【在临淄县西北四十里元至元中建】汶水桥【在安丘县西北三里】
　　寺观弥陀寺【在府城北门外宋建本朝洪武中重建】宝愿寺【在莒州城内状元坊金建】吉祥寺【在乐安县治西金建以上二寺俱本朝洪武二十四年重建】西天寺【在临淄县西门外元至正间建本朝洪武初重脩】华严寺【在诸城县治东南隅元至大间建本朝洪武中重修】寿圣寺【在防隂县南三里元至大间建本朝永乐六年重脩】开明寺【在安丘县治西洪武初建】宁义寺【在寿光县治西北洪武四年建】梵众寺【在沂水县南二里洪武中建】万寿寺【在临朐县治西北洪武二十三年建】普照寺【在日照县治北洪武二十四年建】景徳寺【在博兴县治东洪武二十七年因旧重建】卧佛寺【在昌乐县城南永乐中建】普济寺【在髙苑县城内洪武末建】真武观【在府城西北隅宋建后毁本朝洪武六年建】云溪观【在莒州城北八里金防和间建本朝洪武二十四年重脩】脩真观【在临淄县北八里元延祐二年建本朝洪武初重脩】紫微观【在临朐县治之南街东元中綂间建本朝永乐中重脩】龙泉观【在防隂县西四十里元至元间建本朝洪武二十七年重脩】重阳观【在安邱县东北隅洪武中建】玉霄宫【在昌乐县治西北宋庆歴　　间建后毁本朝洪武九年改建】脩真宫【在临胊县北一十里元建】
　　祠庙东镇庙【在沂山麓祀东镇沂山之神本朝载祀典详见济南府东岳庙下】尧祠【在尧山有唐朱诞所撰碑】后稷祠【在稷山上】逢伯陵祠【在逢山麓伯陵殷诸侯】武成王庙【在府城北古东阳城中武成王太公望齐始封之君也宋真宗讃桓桓尚父王佐之雄玉璜协兆黄钺成功四履业茂士政教崇式増懿号永振清风碑刻尚存临淄县西北亦有庙】齐太公桓公庙【在临淄县学北旧二庙故基在县治西北二里营邱东宋景祐间碑刻在焉本朝成化三年徙建于此以鲁仲连等七贤配享春秋祀之】顔文姜庙【在府城西顔神镇三里文姜齐孝妇宋封顺徳夫人】城阳王庙【在莒州城中城阳王汉朱虗侯刘章】髙宻伯庙【在安邱县东四十五里汉大司农郑宋封髙宻伯】隐利侯庙【在愚公山东齐愚公宋封隠利侯】膏润庙【在安邱县雹泉之后后泉神宋大观间祷雨有应封封沛侯】灵泽庙【在仰天山黒龙洞侧祀龙神宋赐庙额曰灵泽后加封丰济侯】常山庙【在常山麓祀山神宋宣和间祷雨有应封灵泽昭应王诰碑尚存】萧信公庙【在乐安县治西信公隋千乗尹萧琅后人以元乐安尹綦防张徳新配之故又名三尹庙】仓颉庙【在寿光县西本朝宏治十六年建】
　　陵墓仓颉冡【在寿光县治西】太公冡【在临淄县南一十里太公望葬于周齐人思其徳葬衣冠于此】桓公冡【在临淄县淄水南太公冡之北】管仲墓【在牛山之阿】梁墓【在临淄县东三里齐庄公袭莒杞梁死焉其妻迎柩而哭之庄公使人吊之对曰君之臣不免于罪则将肆诸市朝既免于罪则有先人之敝庐在君无所辱命于是吊诸其室】晏婴墓【在临淄县东北三里又有庙在髙宻县东南四十里】三士墓【在临淄县治南齐公孙防田开彊古冶子事景公勇而无礼晏子言于公餽之二桃令计功而食公孙防田开彊各言其功不及古冶子而食桃乃自刎死古冶子亦刎死诸葛亮梁甫吟歩出齐东门遥望荡隂里里中有三坟累累正相似借问谁家坟田彊古冶子力能排南山又能絶地纪一朝被谗言二桃杀三士谁能爲此谋国相齐晏子】公冶长墓【在诸城县西四十里汉书云在姑幕城东南五里】四王墓【在鼎足山齐记补遗方基圆冡东西直列乃齐威宣闵襄四王墓也】王蠋墓【在临淄县愚公山西】苏秦墓【在益都县东二十五里秦自燕奔齐齐大夫与秦争宠杀之葬此】马愉墓【在临朐县南十里】刘珝墓【在寿光县西四十里知府李昻题其墓曰仁孝】
　　古迹广县城【在府城南瀑水涧侧汉县属齐郡后魏尝于此置青州】广固城【在尧山之阳晋永嘉后前赵于此筑城有天涧甚广因之为固故名后爲刘裕所夷】东阳城【在府城北晋刘裕伐南燕废广固筑此元魏尝为青州治所】古齐城【在临淄县城北史记齐世家太公都营邱其后献公徙都临淄即此】画邑城【在临淄县西北二十里燕乐毅伐齐闻昼邑人王蠋贤孟子去齐宿于画即此】安平城【在临淄县东一十里齐封田单号安平君即此汉为东安平县属淄川国内有石槽俗名石槽城】西安城【在临淄县西三十里汉县属齐郡耿弇讨张歩谓西安小而坚即此】髙阳城【在临淄县时水北北魏立髙阳城寓郡后改爲时水县唐废】薄姑城【在博兴县东一十五里史记殷末薄姑氏爲诸侯至周作乱成王灭之以封太公后四世孙胡公徙都此】博昌城【在博兴县东南二十五里汉县属千乗郡东汉属乐安国】利城【在博兴县东南四十里汉齐郡利县东汉属乐安国】营丘城【在昌乐县东南五十里营丘社即太公受封之地隋于此置营丘县】斟灌城【在寿光县东四十里春秋传浇用师灭斟灌应劭云古斟灌禹后今灌亭是汉北海郡有斟县】纪城【在寿光县西南三十里春秋纪国城内有台俗曰纪台城旁有剧南城汉北海郡剧县也】益城【在寿光县南一十里汉县属北海郡东海属乐安国寰宇记以爲魏益都城非也益都城在县西二十里俗名王胡城】丰城【在寿光县西二十里魏司马懿伐公孙渊徙丰人住此故名】昌安城【在安丘县西南一十里汉县属髙宻国隋省入安丘】平昌城【在安丘县西南六十里汉县属琅琊郡东汉属北海郡】郚城【在安丘县西南六十里春秋齐迁纪郱鄑郚杜注朱虚县东南郚城汉为梧城县后魏置平封郡北齐废郡置琅琊县隋改曰郚城唐省入安丘】齐长城【在诸城县南四十里史记齐有长城足以爲塞】琅琊城【在诸城县东南一百五十里琅琊山下汉琅琊郡治此隋于此置丰泉县】东武城【在诸城县境汉县属琅琊国隋改曰诸城】朱虚城【在临胊县境汉县属琅琊郡东汉属北海国隋省入郚城】向城【在莒州南七十三里春秋向邑城】姑幕城【在莒州境内汉县属琅琊郡北齐省入东莞】城阳城【在莒州境内汉城阳国治莒文帝封朱虚侯章于此】盖城【在沂水县西北七十里齐葢邑孟子谓葢大夫王驩指此汉置县属泰山郡隋尝于此置东安县】东安城【在沂水县南五十里汉县属城阳国东汉属琅琊郡北齐废隋复置】东郓城【在沂水县境内古有东西二郓春秋鲁昭公所居者爲西郓兖州东平郡是也莒鲁所争者爲东郓此县是也又汉东莞县有郓亭即此】东莞城【在沂水县本汉东莞县属琅琊国晋置东莞郡隋属宻州】葵丘【在临淄县西二十里左传齐侯使连穪管至父戍葵丘即此】青丘【在乐安县境内齐景公有马千驷畋于青丘即此】庄岳里【在齐城中孟子引而置之庄岳之间注齐街里名】雪宫【在府城内城隍庙西遗址存焉齐王见孟子于雪宫即此】田文第【在府城西北隅脩身坊宋爲龙兴寺夏竦记曰此田文故第也今为城隍庙】
　　名宦周鲍叔牙【为齐卿进管仲于桓公以身下之天下不多管仲之贤而多鲍叔能知人也子孙世防于齐有封邑者十余世】管仲【为齐相通货积财富国强兵攘夷狄尊周室桓公九合诸侯一匡天下管仲之力也】晏婴【为齐相食不重肉妾不衣帛一狐裘三十年其在朝君语及之即危言语不及之即危行以此三世显名于诸侯】司马穰苴【晏婴荐其文能附众武能威敌景公以为将军使捍燕晋之师乃申明约束监军庄贾后期斩以徇燕晋闻之皆解去】荀卿【仕齐三为祭酒齐人谗之乃去适楚】汉曹参【齐相尊礼葢公用黄老术治尚清静齐国大治】卜式【齐相会吕嘉反式上书愿与子男及临淄习弩愽昌习舡者请行死之以尽臣节武帝贤之赐爵关内侯】隽不疑【青州刺史昭帝即位齐孝王孙刘泽交结豪杰谋反欲先杀青州刺史不疑发觉收捕皆伏其辜】朱博【琅琊太守令属县各用其豪杰以为大吏文武从宜大变齐俗】冯野王【琅琊太守京兆尹王章奏王凤专权荐野王代凤后章爲凤所防野王遂免归】陈俊【建武中琅琊太守行大将军事抚贫弱表有义检制军吏不得与郡县相干百姓歌之】法雄【青州刺史讨平海防州界清静毎行部録囚徒察顔色多得情伪长吏不奉法者皆解印绶去】王龚【青州刺史劾奏贪浊二千石数人安帝嘉之】伏恭【建武初剧令以惠政公亷闻青州举为尤异太常试经第一】李膺【青州刺史守令畏其威明多望风弃官】陈蕃【乐安太守时李膺为青州刺史名有威政属城闻风皆自引去蕃独以清绩防】孔融【北海相收合士民起兵讲武置城邑立学校表显儒术荐举贤良迁青州刺史】三国胡质【魏东莞太守又以征东将军都督青徐诸军广农积谷有兼年之储置东征台且佃且守严设备以待敌海邉无事】王凌【魏青州刺史时海濵防乱法度未整凌布政施教赏善罚恶甚有纲纪百姓称之】邓艾【魏城阳太守时并州右贤王刘豹并为一部艾上书陈御邉表防多纳用焉】晋胡威【领青州刺史其父质仕魏守东莞以清慎闻武帝问威曰卿与父孰清对曰臣父清恐人知臣清恐人不知是臣不如父逺矣】曹摅【临淄令尝辨寡妇寃狱时称其明又尝于嵗夕纵囚归家尅日令还至日果无违者一县叹服】隋萧琅【千乗县尹明习宪章硕徳著绩有惠爱笃信在民民立祠祀之谥曰信公】刘旷【为临颍令清名善政为天下第一于是下优诏擢拜莒州刺史】唐王承元【平卢淄清节度使始防禁未尝行两河承元请归有司由是兖郓诸镇皆奉法承元资仁裕所至爱利】李邕【北海太守有治行时称为李北海】赵居贞【北海太守文章政事为时所称】刘敬和【髙苑县令尝令淄川长山邹平皆有声至髙苑适嵗饥即擅开仓赈民民歌曰髙苑之树枯已荣淄川之水浑已澄邹邑之民仆已行述其徳政树碑于县治】王师范【青州节度使好儒学聚书万卷爲政有惠爱】五代马卿【晋青州刺史辽兵至坚守不降城破被执辽主义而释之】宋防凖【知青州太宗每念之召拜叅知政事】蔡齐【知宻州嵗遭旱除公田之租数千石又请弛防禁使民得易食以救饥民皆頼之】范仲淹【知青州有惠政醴泉出城西】冨弼【知青州会河朔大水民流就食弼劝所部出粟益以官廪随所在贮之得公私庐舎十余万区散处其人以便薪水山林陂泽之利聴流民取之死者爲大葬之凡活五十余万人】欧阳脩【知青州时诸路散青苖钱爲民害脩乞令民止纳本钱及罢提举官不报】陈执中【知青州率民钱筑诸城有诏止之执中格诏卒城之未防沂卒王伦叛执中遣兵捕杀之】余靖【知青州自防凖及靖来守是邦风俗丕变人才軰出】张琰【知益都县罢里正弗用而租以时石介献息民论请以益都为天下法】王愽文【知宻州负海有防塲嵗饥民多盗鬻吏捕之辄抵死愽文请弛盐禁嵗丰乃复从之】赵抃【知青州时京东旱蝗青独多麦蝗将及境遇风退飞尽堕水死】苏轼【知宻州时司农行手实法不时施行者以违制论轼谓提举官曰令出于司农是擅造律也提举官惊曰姑徐之未防朝廷知法害民罢之宻人深以为幸】曽孝序【靖康初知青州缮脩城池训练士卒储峙金谷有数年之备金人不敢犯髙宗召赴行在青民借留许之后兵乱遇害】陆有常【知临淄县临胊土兵作乱有常率民兵拒守死于阵知益都县张侃千乗县丞丁兴宗亦死之】元刘好礼【知莒州事锄奸起懦盗弭化行尝嵗旱祷而霖雨三日蝗生亦祷焉虾防羣至食蝗尽去后民思之】张徳新【乐安县尹綦防继之并以亷惠得民及殁人以配享萧信公】张俊【山东行枢宻院知院本朝兵攻益都悉力拒守城防携妻子投井死】胡濬【益都路总管本朝兵取其城自缢死】
　　【时山东宣慰副使于徳文佥山东宣慰司事齐郁皆死之】本朝赵麟【国初莒州】
　　【知州长于文学亷公有为凡州之儒学公署皆其所建脩者】牟鲁【莒州同知洪武】
　　【初青州民孙古朴等聚众为乱袭莒州执鲁欲胁其防鲁叱之曰今民皆安业汝辈何为自取夷戮即悔过自新犹可转祸为褔不然官军至汝軰寜有遗种乎我守土臣有死而已所可惜者良民也贼未敢加害拥至城南邹家庄鲁大骂贼遂杀之事闻命厚恤其家】王公懋【洪武初爲髙苑县丞时有盗贼数十人入髙苑刼掠民不能御公懋率民兵捕之贼拒敌砍公懋左耳公懋不爲动击杀二人余皆擒之事闻赏绮帛以旌之】于子仁【洪武中为昌乐县丞爲政亷能吏胥畏服耆民赴京奏保诏赐金币陞本县知县后坐诬累民复赴京诉理陞知登州府仍赐金币旌其贤】张旟【永乐中爲安丘知县防妖贼唐赛儿党賔鸿等攻掠安丘旟与县丞马防率民兵八百以死拒战贼败复集众攻城防备倭都指挥衞青率千骑至旟出城中兵合击大败之卒全安丘事闻擢旟山东左叅政防左叅议】卫青【爲山东僃倭都指挥永乐中妖贼攻掠安丘青率千骑至城下奋击败之贼収余众再战城中人亦鼔噪出击贼大败遁去杀贼二千余人生擒四千余人山东悉平防闻赐勅奨谕陞青山东都指挥使】叶元凯【正统间知沂水县存心仁恕勤政爱民卒于官民立祠祀之省志】李昻【成化间知青州府锄奸植善境内慑服嵗饥发官廪数十万石又劝冨民出粟八万余石全活甚众郡人比之冨公生立祠于表海亭省志】奚铭【成化间知乐安县兴学劝农赏罚明信百废脩举民俗大化寻擢监察御史省志】赵一贯【成化间知日照县平易近民寛猛适宜蝗旱有祷輙应屡变歉爲丰焉省志】周致【治中知临淄县以清节自励事至立办士民咸服尝檄署益都而邑民争之寻卒百姓哀慕遂立祠祀之省志】马继祖【治间知博兴学寛厚仁爱莅事明敏嵗饥悉力赈给民頼全活百姓歌之省志】
　　人物周梁【名殖与华周俱齐人仕爲大夫庄公伐莒为车五乗之賔而梁周不与焉归而不食其母曰汝生而有义死而有名则五乗之賔尽汝下也趋食乃行至莒二人出鬬获甲首三百庄公曰子止与子同齐国梁曰君不使梁与五乗是少吾勇也临敌止我以利是污吾行也深入多杀臣之事也齐国之利非吾所知也遂进闘而死其妻间而哭之城爲之崩】成覸【齐人谓景公曰彼丈夫也我丈夫也吾何畏彼哉】公冶长【齐人孔子弟子子谓其虽在缧絏之中非其罪以其子妻之后世追封髙宻侯】后处【齐人孔子弟子言行不乖后世追封营丘伯】歩叔乗【齐人孔子弟子力扶圣道后世追封愽昌侯以上三人俱从祀孔子庙庭】黔娄子【齐隐士守道不屈威王师之】孙武【齐人以兵法见呉王阖庐用爲将西破强楚北威齐鲁显名诸侯所着兵书十三篇行于世】驺衍【齐人著书十余万言其归必止乎仁义名重于齐适梁惠王郊迎执賔主之礼如燕昭王拥篲先驱请爲弟子周游诸侯其见尊礼如此又有驺忌驺奭号三驺子】王蠋【齐昼邑人屡谏湣王不聴退而耕于野燕初破齐闻蠋贤将封以万家蠋固谢曰忠臣不事二君遂经死齐士大夫闻之曰王蠋布衣也义不北靣于燕况在位食防者乎乃求湣王子法章立之是爲襄王】田单【临淄人初为临淄市掾燕伐齐尽防齐城惟莒即墨不下即墨人谓其智立为将军拒燕单用火牛大败燕师尽复齐七十余城迎立襄王于莒王封单为安平君】顔蠋【齐人战国时隠居不仕尝言有处穷方其药有四味一曰无事以当贵二曰早寝以当冨三曰安歩以当车四曰晚食以当肉东坡云若此可谓巧于处穷矣】子竒【齐人年十八爲阿邑宰开仓廪以赈贫乏邑内大化】田文【齐人父婴号靖郭君齐威王公子也相齐二十余年文亦相齐封万户于薛招致天下贤士食客尝数千人声闻诸侯号孟尝君】鲁仲连【齐人尝游赵秦围赵急魏遣新垣衍说赵请帝秦仲连见衍极论帝秦之害秦军闻之遂解于是平原君以千金爲寿仲连却之而去后田单问防于仲连遂下城齐王欲爵之仲连不受逃于海上曰与其冨贵而诎于人寜贫贱而轻世肆志焉】汉田横【故齐王荣弟项羽破齐复击汉横乃以散兵复収齐城邑立荣子广为王而相之及广死横自立为王汉髙帝既立横与其徒五百余人入居海岛髙帝召之乃乗传诣洛阳未至自刭其徒五百人闻横死亦皆自杀】娄敬【齐人以衣褐见髙帝说帝都关中赐姓刘拜郎中号奉春君匈奴入防帝欲击敬言不可帝不聴后果被围七日始得解帝谓敬曰吾不用公言以困平城乃封敬为关内侯号建信君】淳于意【临淄人文帝时为太仓长喜医师事同郡元里公乗阳庆得扁鹊术定可治决死生及药论甚精治病多验文帝问其所验防何意歴举以对帝嘉之】邹阳【齐人景公时仕吴以文辩著名吴王隂有邪谋阳上书谏不纳去而之梁从孝王游被譛下吏从狱中上书王立出之卒爲上客】辕固【齐人治诗景帝时爲博士以亷直拜清河王太傅疾免武帝立复以贤良征诸儒多嫉毁曰固老罢归之时年已九十余公孙亦征昃目事固固曰公孙子务正学以言毋曲学以阿世诸齐以诗显皆固之弟子也】胡母生【齐人治公羊春秋景帝朝爲愽士与董仲舒同业仲舒著书称其徳年老归教于齐齐之言春秋者宗事之】公孙【菑川人家贫牧豕海上年四十余乃学春秋杂说武帝初举贤良对防第一拜博士待诏金马门元朔中为丞相封平津侯开东阁以延贤人与叅谋议身食一肉脱粟饭俸防皆以给賔客家无余资】主父偃【临淄人初学縦横术晚乃学易春秋百家之言武帝朝上书阙下朝奏暮召时徐乐严安亦上书言世务上曰公等安在何相见之晚拜偃为郎中一嵗四迁后拜齐相徧召昆弟賔客散五百金予之】严安【临淄人武帝朝以故丞相史上书言周失之弱秦失之强拜郎中后为骑马令】倪寛【千乗人治尚书家贫赁作带经而锄武帝时以射防为掌故迁左内史吏民大信爱之通世务眀习文法以经术縁饰吏事后爲御史大夫】欧阳生【千乗人事伏生受尚书传至曽孙髙为愽士髙孙地余亦为愽士论石渠官至少府由是尚书世有欧阳氏学】梁丘贺【诸城人初以能心计为武骑从京房受易宣帝求房门人得贺入説易善之以为郎贺小心周宻甚见信重官至少府圗形麒麟阁子临亦以説易爲黄门郎尝奉使问诸儒于石渠】楼护【齐人父为丗医护举方正为谏大夫使郡国上书求上先人过齐会宗族故人各以亲踈与束帛一日散百金之费使还奏事称意擢天水太守有故人吕公无子护飬之终身】周堪【齐人元帝时擢光防勲与萧望之并领尚书事以师傅见尊重数宴见言治乱事为石显所譛皆免官望之自杀上愍堪仍擢光防勲】师丹【琅琊东武人治诗举孝亷为郎累迁大司空哀帝封拜丁傅追帝共王丹皆切谏浸不合遂防免平帝即位以丹执忠节防圣法可爲社稷之臣封义阳侯卒谥节侯】薛方【齐人尝爲郡掾祭酒徴不至王莾以安车迎方方辞谢曰尧舜在上下有巢由今明主方隆唐虞之徳小臣欲守箕山之节也使者以闻莽说其言不强致方居家以经教授喜属文着诗赋数十篇光武即位徴之方道病卒】伏湛【东武人伏生九世孙父理当世名儒湛少传父业教授数百人更始时为平原太守时天下兵起一郡頼湛以全光武征拜大司徒封阳都侯又奏行乡饮酒礼自伏生以后世传经学清静无竞故东州号为伏不闘】伏隆【湛子以节操立名光武时张歩防齐地隆为太中大夫移檄告以顺逆青徐羣盗皆防歩遣使随隆诣阙光武拜隆光防大夫遣使于歩歩欲自王留隆共守二州隆不从为歩所杀歩平收隆防赐棺敛作塜琅琊】伏恭【湛兄子初湛弟黯以明齐诗改定章句作解说九篇恭少传黯学光武时除剧令迁常山太守敦修学校教授不倦眀帝临雍拜恭为司空儒者荣之肃宗行飨礼以恭为三老】欧阳歙【乐安千乗人自欧阳生传伏生尚书至歙八世皆为愽士光武时拜汝南太守推用贤俊政称异迹在郡教授数百人徴为河南尹终大司徒】吴良【临淄人初为郡吏不事欺謟东平王苍辟为西曹又荐其公方亷恪躬俭安贫白首一节明帝以为议郎迁司徒长史每处大议輙防经典不希防以狥俗】牟融【安邱人少愽学以尚书教授门徒数百人举茂才为丰令永平中入为司多所举正百僚惮之后爲司空甚得大臣节肃宗朝为大尉叅録尚书事】承宫【姑幕人少牧豕过徐子盛学舎弃而聴讲勤学不倦后为大儒永平中徴拜中郎将数纳忠谏朝臣惮其节名播匈奴单于使来尝求见之官至侍中祭酒】周泽【安丘人少习公羊严氏春秋中元初迁渑池令吏人爱之后拜太常果敢直言显宗尝以北地太守廖信赃物班诸亷吏惟泽等数人特防赐焉是时在位者咸自勉励】郎顗【安邱人父宗善风角星筭能望气占候安帝朝征拜吴令顗少传父业兼眀经典勤心锐思朝夕无倦顺帝时灾异数见顗拜章言其故复陈便宜七事召拜郎中辞病不就】童恢【姑幕人父仲玉遭时凶荒倾家赈恤九族乡里頼全者以百数恢少爲郡吏执法亷平后除不其令有呪虎之异迁丹阳太守】滕抚【剧人有文武才顺帝末扬徐盗起拜抚为九江尉讨平之陞左冯翊所得赏赐尽分麾下性方直不交权势宦官怀忿及论功当封太尉胡广时録尚书事承防黜抚天下怨之】周璆【乐安人髙洁之士前后郡守招命莫肯至惟太守陈蕃能至焉字而不名特为设一榻去则悬之】江革【临淄人少失父独与母居遭乱负母逃乱备经险阻数遇贼輙求哀言有老母辞气愿欵有足感动人者贼以是不忍犯之卒与母归乡人称之曰江巨孝母终庐墓不除服后举孝亷迁谏议大夫】王脩【城阳营陵人事母至孝母以社日亡来年隣里聚社脩念母哀甚隣里爲之罢社孔融召脩为主簿守髙宻令复以胶东多盗移令胶东融有急难頼脩以免曹操徙脩爲奉常】任旐【乐安愽昌人黄巾贼到愽昌闻旐姓名曰夙闻任子旟天下贤士那可入其乡】邴原【朱虚人少与管宁俱以操尚称州府辟命皆不就后避乱居辽东一年往归原居者数百家游学之士教授之声不絶后曹操辟爲司空掾歴迁五官将长史闭门自守非公事不出】管寜【朱虚人美须眉与邴原相友汉末同避乱至辽东依公孙度度安其贤民化其德后浮海还郡魏初累徴不起吟咏诗书不改其乐眀帝特具安车束帛加璧聘之会寜卒年八十四】董永【千乗人少失母独飬父流寓孝感父亡无以葬乃从人贷钱一万曰后无钱还当以身作奴葬毕忽道遇一妇人求爲永妻永与俱诣钱主令织缣三百匹以偿一月而华辞永去乃曰我天之织女縁君至孝天帝令我助君偿债言讫凌空而去】三国徐奕【东莞人仕魏初为掾属从征马超留为丞相长史镇抚西京称其威信曹操尝谓奕曰君之忠亮古人不过也魏国既建复典选举后为中尉】国渊【乐安人初仕魏为司空掾属每公朝议论常直言正色后迁魏郡太守太仆卿虽居列卿位布衣蔬食禄赐散之故旧宗族以防俭自守】周宣【乐安人初为郡吏魏文帝以为中郎属太史其占梦十中八九世以比建平之相】徐盛【琅琊莒人初为孙权司马守柴桑大破黄袓兵复讨临成南阿山贼有功及权称藩魏使邢贞拜权为吴王盛忿愤曰盛等不能奋身为国家并许洛而令吾君与贞盟不亦辱乎后领庐江太守】王裒【脩孙父仪为将军司马昭之司马东关之败昭以非罪斩仪裒痛父非命隐居教授累辟不就庐墓侧旦夕攀栢悲号涕泪着树树为之枯读书至哀哀父母生我劬劳輙三复流涕门人为废蓼莪之篇】晋左思【临淄人口讷而辞藻壮丽造齐都赋一年乃成复欲赋三都搆思十年门庭藩溷皆着笔札遇得一句即便防之自以所见不愽求为袐书郎及赋成皇甫谧为序张华见而叹曰班张之流也时竞传冩洛阳为之纸贵】王尼【城阳人东嬴公腾辟为车骑府舎人不就时尚书何绥奢侈过度尼谓人曰绥居乱丗矜豪乃尔将死不久未防果为东海王越所杀尼初入洛见越不拜越问其故尼曰公无宰相之能是以不拜】徐邈【姑幕人下帷读书不游城邑东晋初徙居京口谢安举为中书舎人撰正五经音训学者宗之迁防骑常侍处西省前后十年多有匡益迁中书侍郎专掌纶綍仕终骁骑将军】徐广【东莞人世好学至广尤精百家无不研览尝撰车服仪注及晋纪四十一卷荅礼问百余条仕晋至骁骑将军】王猛【剧人少好学气度雄逺隠于华山晋桓温入关猛被褐往谒扪虱而谈当世之事后秦苻坚招之一见如平生若德之遇孔明累迁尚书左仆射任兼将相宰政公平秦国富强及卒坚哭之曰天何夺吾景略之速也子休仕为河东太守】王镇恶【猛之孙从叔父矅归晋客荆州颇读诸子兵书尝为临澧令刘裕召与语异焉因谓诸佐曰镇恶王猛孙所谓将门有将以功封愽陆县子以龙骧将军率水军伐秦遂防长安后爲沈田子所害】南北朝臧焘【东莞莒人少好学善三礼贫约自立晋太元中始立国学谢举焘为助教宋武时以后兄拜太常虽外戚贵显而弥自冲约弟熹熹子质有气干好言兵累官至雍州刺史监四州诸军事】王宪【剧人猛之后仕后魏为廷尉卿出为上谷太守清身率人风化大行后以年老特赐锦綉布帛珍羞礼膳卒年八十九谥曰康】王昕【宪曽孙少笃学仕后魏累官常侍武帝或时袒露与侍臣戯狎见昕即正冠敛容昕母崔氏学识有风训生九子皆风流醖籍世号王氏九龙】王晞【昕之弟防孝谨有器度好学不倦北齐征署王府功曹吏晞愿养母竟不受署昭帝欲以为侍中苦辞不受谓人曰非不爱作热官但思之烂熟耳】贾思伯【益都人与弟思同俱好经史思伯仕后魏累官至卫尉卿谦恭下士人曰公今贵重寜能不骄思伯曰衰至便骄何常之有世以为雅言思同官至侍中】孙搴【乐安人少励志勤学仕北齐为国子助教神武署爲相府主簿专典文笔当烦剧之任大见赏重及卒神武亲临之曰折我右臂】任昉【愽昌人父遥齐中散大夫昉八嵗能属文初仕齐为太学愽士王俭沈约皆推让其文梁武帝时歴黄门侍郎出为义兴新都太守所着文章数十万言】孙谦【东莞人仕梁累官零陵太守以老徴为光防大夫谦歴二县五郡所在亷防居身俭素牀施蘧蒢屏风冬则布被莞席每朝见犹请剧职自效武帝笑曰朕当使卿智不当使卿力卒年九十二从子亷歴晋陵呉兴太守】刘勰【东莞人撰文心雕龙五十篇论古今文体欲取定于沈约无由自达乃负书约于车前状若货鬻者约取读大重之谓深得文理】刘穆之【莒人徙居京口从宋武帝平建邺诸大处分仓卒立定累加尚书左仆射帝北伐留守建业内緫朝政外供军旅决断如流事无壅滞后以佐命元勲追封南康郡公谥文宣孙仕至御史中丞】唐叚志【临淄人姿质伟岸以骁果从太宗破窦建徳平东都累官右骁卫将军尝奉命勒兵卫章武门太守夜遣使至志拒曰军门不夜开使者示以手诏曰夜不能辨不纳太宗叹曰真将军封褒国公卒谥壮肃】房龄【临淄人父彦谦仕隋为监察御史直道守常介然孤立终泾阳令龄防警敏贯综坟籍善属文书兼草太宗狥渭北杖防上谒一见如旧为府记室从征伐独收人物置幙府累官尚书左仆射居相位十五年任公竭节世称其贤卒赠太尉谥文昭】叚文昌【志三世孙任义节不为龌龊小行累官翰林学士中书侍郎出帅西蜀羣蛮震服入拜御史大夫徙帅荆南民有旱不苦雨不愁之语子成式愽学强记着酉阳杂爼】王敬武【青州人中和中盗发齐隶间遣敬武击定因授平卢军节度使后检校太尉同中书门下平章事】孙既【乐安人母丧庐墓髪氊靣垢尫瘵骨立俄有醴泉涌于墓侧里人名之曰孝源泉唐贞元中碑刻今尚存】五代赵犨【青州人防与羣儿戱部分行伍指顾如大将及壮善弓劒勇果重气义拒黄巢有功仕梁爲忠武军节度使犨卒弟翊代立有徳政及卒陈州人为之罢市】孙晟【宻州人好学有文辞仕南唐为右仆射周世宗征淮南遣晟使周见留晟谓其副王崇质曰吾行必不免然吾忠不忍负永陵一抔土世宗待晟甚厚召问江南事终不对世宗怒収下狱晟临死神色怡然南望拜曰臣惟以死报国乃就刑唐王闻之赠鲁国公】宋李成【益都人性旷荡嗜酒喜吟诗善琴奕画山水尤工得意处疑非笔墨所成人欲求者先为置酒酒酣落笔烟景万状世传以为宝】张宏【益都人髙祖茂唐易定节度使曽袓易州刺史袓持蒲城令父峭业春秋一举不第退居邱园宏太宗朝进士累官枢宻副使卒赠右仆射宏脩谨守位不求赫赫之誉歴践通显末尝败事】徐兴【青州人以拳勇兵籍尝从太袓征晋阳立功后从潘羙趣团栢谷奋与贼闘有果敢气生擒伪将身被重创无所回挠累官左监门卫大将军】许仲宣【青州人登进士第性倜傥有心计太袓征江南仲宣知随军转运事兵数十万供馈无阙后为广南转运使防征交州地炎瘴士卒多死仲宣因奏罢其兵草檄书以谕交州交州即送欵内附太宗嘉之后迁给事中】王子舆【莒人少业文词太宗朝进士累官殿中侍御史真宗时爲淮南转运使子舆精于吏事久掌茶盐漕运周知利害裁量经制公私便之后拜谏议大夫户部使】傅霖【青州人少与张咏同学霖隠不仕咏既显求霖者三十年不可得及咏知陈州乃来谒阍吏白傅霖请见咏责之曰傅先生天下贤士吾尚不得为友汝何人敢名之咏问霖昔何隠今何出霖曰子将去来报子尔翌日别去后一月咏卒】贾同【临淄人笃学好古有时名举进士王钦若方贵盛欲致之不往天圣初上书言丁谓造符瑞欺先帝今冝眀告天下以正其谬又言冦凖忠亮不宜贬黜累官殿中丞卒门人谥曰存道先生】李之才【青社人性朴直为古文章语直意邃师穆脩受易脩之易受之种放放受之陈其图书象数变通之妙秦汉以来鲜有知者之才尝权共城令邵雍传其学官至殿中丞】王曽【益都人自少頴悟善为文辞咸平中郷贡礼部廷对皆第一累官右仆射平章事集贤大学士封沂国公卒谥文正曽资质端厚在朝进止皆有常处当国时正色危言进退士人莫有知者尝曰夫执政者恩欲归己怨使谁归范仲淹服其言】王皥【曽之弟举进士累官集贤院学士以兵部侍郎致仕卒尝论次典礼因革为礼阁新编又集五代事为唐余録六十卷】赵师民【临淄人九嵗能属文举进士第学问精愽志尚清逺歴官崇政殿说书迁宗正丞上书陈十五事三迁刑部郎中有集三十卷】燕肃【青州人举进士累官龙圗阁直学士歴知数州皆有善政知审刑院寃狱尽释肃性巧尝造指南记里鼓二车及欹器莲花漏人服其精子度第进士累官谏议大夫知潭州孙瑛官至户部尚书】杨安国【安邱人父光辅居马耆山教授学者官国子监丞安国以五经及第仁宗时为崇政殿説书行义淳实在经筵二十七年累迁翰林侍讲学士卒赠礼部侍郎】明镐【安邱人中进士第仁宗朝歴京东益州陜西河东转运使入知开封府副文彦愽讨平王则于贝州拜叅知政事卒谥文烈镐端挺寡言所至安静有体而遇事不茍为世所推重】朱寿隆【诸城人累官盐铁判官京东转运使甚有政绩终少府监知杨州寿隆为人和厚接语怡怡必当于理而不屈于权贵】周沆【益都人举进士歴官湖南转运使以计抚防蛮族徙河东陜西河北皆有政绩累迁龙圗阁直学士知成徳军俗方弃亲事佛沆阅按斥数千人还其家以户部侍郎致仕】韩晋卿【宻州安丘人为童子时日诵书数千言尝以明经中第歴州县政循良奏课第一元祐中为大理卿持平考核无所上下士大夫间推其忠厚不以法家名之】任颛【夀光人举进士擢盐铁判官累迁龙圗阁直学士以太子賔客致仕颛刚毅不回临政累有显绩仁宗尝赐壐书旌之】苏丕【青州人袓徳祥建隆四年状元丕有髙行少时一试礼部不中拂衣去居渳水之濵五十年不践城市欧阳脩言于朝赐号冲退处士】张所【青州人豋进士第歴官监察御史髙宗即位遣所按视陵寝还上防论还京五利又条上两河利害及言黄潜善奸邪谪江州安置后李纲荐为河北招抚使所方招来豪杰而李纲罢相遂落职岭南安置】王辉【青州人靖康初应募立竒功官至巡检使寓吉州茶防犯邑郡檄辉使行至胜郷地险辉勇于进为贼所得以刄加颈欲全之辉含血大骂遂死事闻赠忠州刺史立庙罗陂】仇悆【益都人举进士歴邓城武陟令调髙宻丞皆有伟绩防起相戒毋犯髙宻境南渡后知庐州刘麟入防统制张欲驱民南走先胁悆出悆曰吾当以死狥国坚不为动时令诸郡弃城退保悆力陈不可卒全活数州之众后知平江府封益都县伯】李宥【成孙父觉举九经起家歴官国子愽士直史舘宥善属文不杂交游举进士歴官谏议大夫知江宁府有善政后判留司御史台性清介好奨防士人赒恤贫者既死家无余财官赐钱百万】陈规【安丘人中眀法科为人端毅寡言以忠义自许建炎初知徳安府累破羣贼尝炮伤其足神色不变改知顺昌府与刘琦合谋大败乌珠兵移知庐州】宻佑【宻州人徙庐州为人刚毅质直累官江西路副緫管咸淳中为江西都统元巴延兵东下至隆兴祐率众逆战大兵围数重佑告其部曰今日死日也若力战或有生理兵败被执竟不屈而死】金刘珫【益都人世宗时为护卫长累迁太子詹事宣徽使求补外除定海军节度使荣宠终身弟玑举进士累官国子祭酒太常少卿尝同知漕运言省费事又尝为户部员外郎条上便宜数事世宗嘉纳之】邹谷【诸城人大定中进士累官刑部主事大理寺丞争论情法折正疑难后歴定海防寜军节度使】张暐【日照人正隆中进士博学该通累官太常少卿礼部侍郎歴二十余年最明礼学家法为仕人仪表诸子讲论至夜分乃罢率以为常】张行简【暐子淹贯经史大定中进士第一累官礼部尚书翰林学士终太子太傅谥文正为人端慤慎宻所着文章及礼例纂共百余卷金儒臣世为礼官习学礼者称张氏父子云】张行信【行简弟大定中进士累官谏议大夫为人纯正真率虽两登相位殆若无官而遇事輙发无所畏避尝言胡沙虎必反抗权臣髙琪为士论所称及卒之日虽平昔甚娟忌者亦曰正人亡矣】元李庭【寿光人以材武选至元中从大将攻宋襄樊取临安每防阵先登以功累迁中书左丞后东征日本遇风坏船庭抱船板漂流抵髙丽得还再迁平章政事卒追封益国公谥武毅子大用归徳府同知以哀毁卒大椿袭益都万户】张禧【益都人年十六从大将南征又从世袓济江与宋兵战屡防后从下襄樊取闽浙皆有功累官都元帅后与范文虎李庭同征日本遇风文虎庭战舰悉壊禧预有区处所部独完】张纲【禧子从父攻城狥地屡有功累官至万户后从右丞刘杰征八百媳妇国战没追封齐国公谥武宣子汉官至集贤直学士鼎袭江隂水军万户】于钦【益都人博学多闻初授国子助敎陞兵部侍郎奉命山东周覧原隰询诸乡老水经地记歴代沿革著书六卷名曰齐乗】张士谦【乐安人累官南台监察御史出知婺源州事敌兵至逾五十余日城防被执先戮其妻仍加刃于颈以胁之防士谦曰吾为国死忠岂畏死耶可急杀我至死色不为变骂语不絶事闻追封清河郡伯】王英【益都人性刚果有大节膂力过人善骑射以平防功拜怀逺大将军至正间毛贵防益都英曰吾老不能报天子尚忍食异姓之粟以求生乎遂饥而死】本朝臧哲【诸城人洪武中以儒士举为兵马指挥发奸擿伏不避权豪朝廷嘉之赐白金鞍马后为广西布政使以亷介称丁忧家居勑赐米钱旌之】马愉【临朐人宣徳丁未进士第一授翰林院脩譔累迁侍讲学士预闻机务侍经筵性资淳笃论事务存寛厚尝奏谳疑狱经年不决者迁礼部右侍郎兼侍讲学士卒赠翰林院学士礼部尚书】张时【隂人好学愽文洪武中由乡举歴教官擢给事中官至山西布政司左叅政】孙浩【诸城人洪武中由太学生授广东布政司左叅政再陞本司左布政使政绩着闻】刘甄【寿光人刚果有为永乐中乡贡选翰林用知者荐为四川道监察御史陞山西按察司副使卒】刘昺【甄弟通经史徴召不起以六子皆贵赠翰林学士邦人比之窦燕山】曹凯【益都人正统间进士授给事中弹劾不避权势闻英庙北狩捽言官于阙门执嬖幸坏事者格杀之】刘珝【夀光人正綂中进士累官太子太保户部尚书谨身殿大学士资性刚直文学纯正其在讲筵甚久当时讲官称第一受知宪庙简入内阁呼为东刘先生而不名居家孝父母殁各庐墓三年所居号曰仁孝里嘉靖初事闻钦撰祝文曰忠裨于国孝表于乡为一代名臣云省志】
　　列女顔文姜【齐人适李氏事姑至孝常逾歴山险汲新泉以供姑嗜忽感泉涌于室遂流成河故人名其里曰顔神河曰孝妇立庙祀之】宿瘤女【齐东郭人闵王出游百姓尽观惟宿瘤女采桑如故王怪问之对曰受教父母采桑不受教观王王曰此竒女也聘以为妃朞月之间诸侯来朝女死燕乃圗齐】缇萦女【汉太仓令淳于意之少女意有罪当刑怒骂其五女曰生女不生男缓急无可使者于是缇萦随父至长安上书言妾父为吏齐中称其亷平今坐法当刑妾伤夫死者不可复生刑者不可复属虽欲改过其道无繇愿没身为官婢以赎父刑文帝怜之为免意罪因除肉刑】李氏【家青齐间夫王疑五代时为虢州司户叅军卒于官李氏携其防子负骸骨以归东过开封旅舎主人不许其宿牵其臂出之李氏恸曰吾为妇人而此手为人执耶即引斧断其臂事闻官为赐药封疮厚恤之而笞其主人】寗氏【安丘县人许嫁同里刘真儿未婚真儿死寗氏年方十六闻讣甚哀谓父母曰烈女不更二夫请往事舅姑至真儿家为服衰麻无违礼昼夜勤女红以飬舅姑及殁卖衿珥以葬节行完羙洪武末事闻诏旌表其门为贞节】邹氏【莒州人王政妻政亡无子飬侄惟一爲嗣亦卒妇边氏事邹守节终身洪武十七年事闻诏两旌之省志】赵氏【防隂人宋文羙妻孀居矢志自守终身无玷正统间旌表贞节省志】张氏【防隂人毛信妻信亡张寡守节终其身成化七年有司上其事诏旌表之省志】潘氏【沂水人王经妻正德六年为贼死节事间受旌省志】曹氏女【名明达益都人性至孝父母殁终身不嫁省志】
　　仙释马眀生【临淄人姓和字君实少为贼伤殆死忽遇一女子乃太真夫人也与药一丸服讫即愈乃自号马眀生随夫人入岱山石室试以鬼恠狼虎不惧挑以羙女不动夫人曰可教有安期生至夫人以眀生付之以诗留别而去后得安期生丹经神方入华隂山脩炼汉灵帝时太傅胡广访以国事俱验遂饵金丹白日升天】贺元【琅琊人得道不死宋真宗东封谒于道左曰晋水部员外郎贺元再拜而去苏轼诗旧闻父老晋郎官已作飞腾变化防闻道东蒙有居防愿供菽水防烧丹】刘野夫【青州人居东都尝约龚德庄曰君家人夕必出我往见君至晚德庄坐待不至俄火自门起徳庄犯烈防而出四傍皆烬翌日野夫来曰君家人幸出可贺也陈莹中深重之宋政和间寓兴国寺人计其寿一百四十五嵗】善道【临淄人入大藏信手探卷得观无量夀佛经及往庐山观逺公遗躅豁然増思后遁迹终南复往晋阳从绰禅师授经入定七日毅绰曰师当懴悔三罪绰乃洗心悔谢道行化京师忽曰吾明归去至期怡然念佛而逝】张三丰【永乐间隠于青州云门山之阳修炼洞中太宗赐号三丰莫知所终今青州山有张仙洞省志】





　　眀一綂志卷二十四
&lt;史部,地理类,总志之属,明一统志&gt;
　　钦定四库全书
　　明一统志卷二十五
　　明　李贤等　撰
　　登州府【东至海七百里南至莱州府即墨县界四百里西至莱州府掖县界一百五十里北至海三里自府治至京师一千六百里至南京一千九百里】
　　【粮二十三万六千石零】
　　建置沿革禹贡青州之域天文危分野古为斟寻国唐虞时为嵎夷地春秋时为牟子国战国属齐秦为齐郡地汉属东莱郡后魏析东莱地于黄县东中郎故城置东牟郡北齐省东牟入长广郡自昌阳县移长广郡治中郎城隋初废郡置牟州大业初州废唐复置牟州治牟平又置豋州牟文登贞观间二州俱废如意初复置豋州于牟平县神龙间徙治蓬莱县天宝初改州为东牟郡乾元初复为登州属河南道宋属京东路金属山东东路元初属益都路后属般阳路本朝初属莱州府洪武九年陞为登州府领州一县七
　　蓬莱县【附郭本汉东莱郡黄县地武帝于此望海中蓬莱山因筑城以为名唐贞观间置蓬莱镇神龙初始置蓬莱县宋金元俱为登州治所本朝因之编户六十六里】黄县【在府城西南六十里汉旧县属东莱郡其治在今县东二十五里北齐徙今治隋因之唐宋及元俱属登州本朝因之编户五十里】福山县【在府城东一百四十里本汉腄县地属东莱郡晋废唐以后地属登州金时刘豫始析登州之两水镇置福山县元仍旧本朝因之编户二十九里】栖霞县【在府城东南一百五十里亦汉腄县地属东莱郡唐以后地属豋州金时刘豫始析登州之杨疃镇置栖霞县元仍旧本朝因之编户四十六里】招逺县【在府城西南一百五十里本汉东莱郡之掖县地唐宋以来为罗峯镇金始置招逺县属莱州元因之本朝改今属编户四十八里】莱阳县【在府城南二百五十里本汉东莱郡之昌阳县地晋初县废元康中于故城西七十里复置昌阳县属长广郡北齐属东莱郡隋初属莱州唐以卢乡县省入五代唐改为莱阳县宋金元因之本朝改今属编户一百四十一里】宁海州【在府城东二百二十里本汉东牟县属东莱郡北齐移县治于黄县东北七十五里属长广郡隋改郡为牟州仍以牟平为属县唐初州县俱废后析文登县复置牟平县又于县置登州神龙中徙州治于蓬莱县金时刘豫于牟平县置寜海军金改军为州元直隶省部本朝初以牟平省入宁海属莱州府洪武九年改今属编户八十里领县一】文豋县【在州东南一百二十里本古不夜城汉置不夜县属东莱郡东汉以后省入牟平县北齐始置文登县取山为名唐武徳中于此置登州寻废后复置登州于牟平县文登县属焉金属寜海州元仍旧本朝因之编户六十九里】
　　郡名东牟【后魏名】
　　形胜三面距海【文献通考登州三面距海爲京东扞屏】土田狭窄【元志登之爲郡慿负山海利擅鱼盐僻在东陲土田狭窄瘠卤半之】山海胜境【同上山海所歴皆秦皇汉武之胜境又云城名不夜亭曰朝阳此胜境也】髙山阻于前巨海环于后【郡志】
　　风俗人少文义【隋书齐之数郡风俗与古不殊男子多务农桑崇尚学业登莱人尤朴鲁故特少文义】民好讼鬭【宋史东莱负海之北民性愎戾而好讼鬬大抵东人皆朴鲁纯直甚者失之滞固】朴野犷直【元志民多朴野性皆犷直犹有古风凡所施为质多文少】文章礼乐【旧圗经苏轼游宦之邦文章所薫染礼乐所渐摩士风之秀如亲登坡老之门】
　　山川丹崖山【在府城北三里东西二靣石壁巉岩上有蓬莱阁又有三洞曰半仙曰狮子曰南土秀丽竒絶为一郡伟观】田横山【在府城西北三里俗传汉韩信破齐田横与其徒五百人栖此】宻神山【在府城南一十里山东麓有贵溪】漏天山【在府城东二十里山下有洞冬夏水滳如漏故名】羽山【在府城东南三十里书殛鲧于羽山孔安国注云山在东齐海中即此蔡传则以为徐州羽山】龙山【在府城南四十里上有龙洞山产铁旧有塲】九目山【在府城东南七十里连山接黄县界按晏谟齐记云山有九窍故名】莱山【在黄县东南二十里封襌书云齐之八祠莱山为月主一云　莱隂山多仙圣所居】蔚阳山【在黄县东二十里】芦山【在黄县西南二十五里下有芦山观金县尹陈公譔真君宫碑记云晋芦童子九嵗居此因食茯苓升仙唐封冲禧真君】蹲犬山【在黄县西南三十里三齐记日山似犬蹲有神汉刘宠出西都经此山山犬吠之宠曰山神谓我人也】祝圣山【在褔山县东南二里又名芝山南有防仙峯芝阳洞俗传马丹阳升仙之地】福山【在福山县北五里本在登州两水镇金时刘豫以此地有福取以名县又有碁山及积金山】侧立山【在福山县西北三十五里山之主峯西向侧立特出羣峰之外故名】峆□山【在福山县南三十里连栖霞县界山势嵳峩草木畅茂上有峆□寺及圣水一】之罘山【在福山县东北三十五里连文登县界周围五十里三靣濒海史记秦始皇二十九年登之罘刻石纪功即此郊祠志齐有八祠之罘为阳主汉武登之罘山间称万嵗其东南海水中有垒石俗传武帝造桥有两石铭尚存】磁山【在福山县南三十五里东南有洞深三丈许内有石佛像下有泉二澄澈可鉴】张画山【在招逺县北一十五里山髙林茂如张画然】罗山【在招逺县东二十五里】云屯山【在招逺县东北二十五里上有六翁涧祥光观】凤喙山【在招逺县北三十里本名牛心元陈节斋过此以其名俚故易之】齐山【去招逺县三十五里宋元时尝置买金塲于此】灵山【在招逺县西南五十里又栖霞县东五里亦有灵峯山山神最灵嵗旱祷雨輙应】翠屏山【在栖霞县治南】岠嵎山【在栖霞县东二十里尝产金亦名金山宋史庆歴六年登州地震輙海底有声如雷岠嵎山摧即此】艾山【在栖霞县西北三十里山前有温泉】北曲山【在栖霞县西北三十里产铁又有方山唐山】百涧山【在栖霞县东五十里山多水泉故名旧产铁】五龙山【在莱阳县南二十里山下有五水相合流入海俗称五龙】火山【在莱阳县北三十三里山多赤石如火故名】仓山【在莱阳县东五十里山旧产铁】林寺山【在莱阳县东八十里山多林木上有古寺因名元时尝置金塲于此】褔阜山【在莱阳县七十里宋元时尝于此置买金塲】七子山【在莱阳县东南九十里山有八峯大峯居中七峯傍列若其子然故名】牟山【在寜海州北七里山之阳地势平广旧牟平县葢取此义】侯至山【在寜海州东北二十里旧传汉东牟侯刘兴居尝至此故名】大昆仑山【在寜海州东南四十里与小昆仑连秀防为羣山之冠上有太白顶中有烟霞洞本名姑苏山仙经云麻姑尝于此脩道上升余迹尚存故名姑余后世讹名昆仑元史云昆仑山邱处机与马钰谭处端刘处王处一郝大通孙不二同师重阳王真人于此】系马山【在寜海州东四十里世传秦始皇游此山揽草繋马至今草生若系结之状】文登山【在文登县东二里世传秦始皇东廵召集文士登此山论功颂徳故名】白鹿山【在文登县北四十里唐刺史毕元恺于此获白鹿进之故名】五垒山【在文登县南五十里南北成行入海如垒】石门山【在文登县东南五十里东西二石耸立如门又宁海州东南五十里蓬莱县四十五里俱有石门山】斥山【在文登县东南六十里葢取海濵广斥之义为名尔雅云东北之美有斥山之文皮焉】鐡槎山【在文登县南一百二十里山有九顶南瞰大海下有水帘洞中有石十余潮至荡击声响如雷山之东有云光洞世传王阳真人脩炼于此】成山【在文登县南一百二十里海濵史记秦始皇过黄腄穷成山又汉武帝幸东海作朱鴈之歌拜日于成山郊祀志齐有成山为日主】召石山【在成山东三齐畧奏始皇造石桥欲渡海观日出处有神人召石于山下石行不驶神人鞭之见血今山下之石皆赤色】铁官山【在文登县西一百四十里汉置铁官冶铸遗迹尚存】胭脂冈【在府城西南隅石牛壕上旧有桃李故名】烟霞洞【在大昆仑山金大定间有重阳王真人自关西抵昆仑谓山前大姓于氏曰我尝脩炼此山烟霞洞中盍徃登焉于笑曰我世居此未闻有洞乃相与求之果有洞洞口有烟霞二字大多神异乃为立祠纪石焉】珠玑岩【在丹崖山下石壁千丈水中有小石状如珠玑或如弹丸嵗久为海浪所磨荡圎洁光莹可爱俗呼弹子涡宋苏轼尝取数百枚养石菖蒲且作诗遗垂慈堂老人诗云蓬莱海上峯玉立色不改孤根捍滔天云骨有破碎阳侯杀亷角隂火发光彩累累弹丸间细成珠琲阎浮一沤耳真妄果安在我持此石归袖中有东海垂慈老人眼俯仰了大块置之盆盎中日与山海对眀年菖蒲根聮络不可觧倘有蟠桃生旦暮犹可待】沙门岛【在府城西北六十里海中凡海舟渡辽者必迫此以避风宋时尝流放罪人于此其相聮属则有鼍矶牵牛大竹小竹凡四岛皆紫翠巉絶出没涛中真神仙所宅上生石芝草木竒絶多不识名又多美石见苏轼北海十二石记海市现灭常在五岛之上】海牛岛【在文登县北海中海牛无角长丈余紫色足似尾若鮎鱼性防疾见人则飞赴水皮堪弓鞬脂可燃灯又有海驴岛与海牛岛相近海驴常以八九月上岛产乳其皮水不能润可以御雨又有海狸亦上牛岛产乳逢人则化为鱼入于水】海【登州四靣皆海惟西南一隅地接莱州府城北去海五里春夏时遥见水靣有城郭市肆人马往来若交易状土人谓之海市苏轼尝祷于海神嵗晚见之有诗云东方云海空复空羣仙出没空明中荡摇浮世生万象岂有贝阙藏珠宫心之所见皆幻影敢以耳目烦神工嵗寒水冷天地闭为我起蛰鞭鱼龙重栖翠阜出霜晓异事惊倒百嵗翁】原疃河【源发莱州府蚕山北流经招逺县东北合东良平南二河入海】大河【源发栖霞县治南东流经褔山县界合清洋河入海】五丈河【源发寜海州西南六十里防山合涧谷诸水东北流入海】金水河【一名沁水源发寜海州南八十五里黄堆诸山溪涧会流东北经州治东五里许又东北流入海】义井河【在褔山县西南三十里源出栖霞县翠屏山之西流经城东清洋河入海】送驾河【源发文登县东北四十里正碁山经本县南入海】黒水【源发府城西南一十里黒石山东北流入于府城南水门合宻水出西水门北流入海】宻水【源发府城南一十里宻神山北流入城与黒水防入海】浲水【源发黄县东南二十里北流合黄水入海】之罘水【在蓬莱县南一十五里源出羽山与石门水合流入海】昌水【一名昌阳水源发文登县西南四十里昌山西南流经莱阳县东流入海】貕养泽【在莱阳县东周礼职方氏幽州之泽薮曰貕养葢此地周属幽州故也】泠然泉【在丹崖山之隂去海数歩味甘而冽】花山泉【在府城南五十里隆冬不氷夏时莲花生焉】温泉【有三一在府城南七十里一在栖霞县艾山之麓皆甃石为池引以澡浴又一在宁海州防山之麓】竒泉【在褔山县西三里泉从石孔涌出味甘美冬温夏冷】圣水泉【有二一在褔山县西北三十五里侧立山东北一在峆□山顶水皆莹洁嵗旱祷雨輙应】寒温泉【在招逺县治东二泉并发一寒一温好事者甃石为池引二泉注焉以便澡浴又构堂于上名曰徳新又宁海州东四十里有龙泉文登县西七里有汤泉东北六十里有温泉皆寒温二泉并发】甘泉【在文登县西三十里泉出石穴色莹味甘冬夏旱涝不加増损】暖水湾【在府城外】潄玉池【在府治后】咸泉池【在蓬莱县其泉咸百姓取之为防】九龙池【在寜海州东南四十里池有九或如瓮缶或如盆盎上有神祠嵗旱祷雨輙应】五龙池【在文登县西三里上有五龙神庙】九阳池【在文登县西五十里池有九曰玉华金莲龙吟虎啸化生婴姹王母洞天彩云皆马丹阳真人所名旱涝水不増损】浪井【在府城内唐麟徳二年建】昌阳汤【在文登县西南四十里周廽四十二歩南流入黒水】
　　土产金【栖霞莱阳招逺三县出】铁【蓬莱栖霞二县出】滑石【蓬莱县出其出县东百里桂府村者尤善】砚石【蓬莱县海中鼍矶岛下出名罗文金星砚又名雪浪砚】方竹【登州出体如削劲徤堪为杖亦不让张骞笻竹杖】盐　牛黄　牡砺【各县俱出】茶【莱阳县出】石膏【蓬莱县出】蜂蟹【福山县出】天南星　蜡【俱莱阳县出】
　　公署登州卫【在府城中洪武九年建】大嵩卫【在莱阳东南一百三十里洪武三十一年建】寜海卫【在海宁州治西本莱州卫左千户所洪武二年调于此十年陞为卫】靖海卫【在文登县南一百二十里】成山卫【在文登县东一百二十里】威海卫【在文登县北九十里】寜津守御千户所【在文登县东南一百二十里】竒山守御千户所【在福山县东北三十里　以上俱洪武三十一年建】褔山备御中前千户所【在福山县治西旧属登州卫洪武十年调于此】
　　学校登州府学【在府治南洪武九年建正徳间重脩】宁海州学【在州治东南永乐十三年因旧重建】蓬莱县学【在县治西南洪武九年迁县北正德五年徙置于此】黄县学【在县治东北洪武三十年建永乐十三年重修】福山县学【在县治东洪武三年建】招逺县学【在县治西南洪武三年建】栖霞县学【在县治东正统七年因旧重建】莱阳县学【在县治东南永乐十年因旧重建】文登县学【在县治东北宋建本朝洪武七年重建】
　　宫室秦皇宫【在文登县东北一百八十里始皇东游时所筑】賔日楼【在府治后登州古嵎夷之地取书寅賔出日之义为名】蓬莱阁【在府城北丹崖山顶旧为海神庙宋治平间郡守朱处约移于西偏即其故基建阁为州人游赏之所赵抃诗山颠危构傍蓬莱水濶风长此快哉天地涵容百川入晨昏浮动两潮来遑思座上游观逺愈觉胸中度量开忆我去年曽望海杭州东向亦楼台】尊经阁【在栖霞县学元大徳中县尹张鹏建】鲤堂【在寜海州石落村有刘氏于海濵得百丈鱼取其骨构此堂】颂徳堂【在府城内宋知州赵挺之建】松堂【在府城内苏轼诗万松谁种已摐摐半岭苍髯映此邦露重珠缨蒙翠盖风来石齿碎寒江浮空两竹横南阁倒景扶桑射北窓坐待夕烽传海峤重城归去踏逢逢】甘泉堂【在府城内宋知州马默建】纳川亭【在府城北海濵宋知州刘涣建以海容受百川故名章望之作记】朝阳亭【在文登县宋庆歴间建取渡海观日之义以名】不夜亭【在文登县不夜故城】宝花台【在黄县故金华宫西北】望海台【在文登县东北一百二十里世传秦始皇筑此台以望沧海伏琛齐记云始皇欲渡海立此石标为记】望仙门【在府城内世传汉武帝遣方士望仙于此今更为谯楼宋李愿诗楼影空明里门开望众仙緑鬟云漠漠翠黛月姢姢烟驾知何处星槎记昔年夕阳孤鸟畔渺渺海浮天】
　　关梁新开海口【在府城北宋庆歴间濬池引海水置刀鱼寨以备北兵本朝环以砖城建帅府于中】画桥【在府城中跨黑水】宻水桥【在府城中蓬莱县治东跨宻水】天生桥【在府城南马鞍山之东两畔皆深涧中起石冈南北如桥以便往来】沁水桥【在寜海州东五里跨金水河】浲水桥【在黄县东北三里】东良桥【在招逺县西北五十里】
　　寺观开元寺【在府城西南隅唐开元间建】弥勒寺【在寜海州治东宋熈宁间建】褔圣寺【在福山县治西金大定间建】普安寺【在黄县治东北宋元祐间建】延褔寺【在栖霞县治西元至正间建】普照寺【在招逺县治西南洪武末因旧重脩】兴国寺【在莱阳县治东南永乐三年重脩】香岩寺【在文登县管山都景防中重脩】祐徳观【在府城内唐开元间建】神清观【在寜海州东南五十里昆仑郷金防和间建即王重阳开烟霞洞处】朝元观【在寜海州治西】修真观【在福山县南俱金大定间建】錬阳观【在招逺县北三十里世传马丹阳錬丹扵此金人即其防建观】东华观【在文登县西五十里金马丹阳脩道于此后人遂建观后有紫府洞洞内有白玉石神像】延真宫【在黄县芦山下即卢童子得道之所】太虚宫【在栖霞县北一十里即元邱处机得道之所】游仙宫【在莱阳县治西南洪武二十四年因旧重脩】
　　祠庙曰主祠【在成山之阳】月主祠【在莱山之麓】阳主祠【在之罘山下旧有秦始皇所树石刻字画剥脱】东牟侯庙【在寜海州东三里】海神庙【在文登县南六十里相传秦始皇造石桥欲渡海观日海神为驱石始皇求神相见神曰莫圗我形始皇从之及见左右巧者潜画神形神怒曰帝负约可速去】史嗣贞祠【在文登县治前嗣贞元县尹有德政县人建祠设像而祀之】
　　陵墓齐康公墓【在之罘山上田和墓齐迁康公于海濵死葬于此土人讹为康王墓】淳于髠墓【在蔚阳山下髠齐之辩士】李铎墓【在莱阳县城东北隅】
　　古迹牟城【在褔山县西北三十里世传春秋时牟子所筑】清阳城【在旧牟平县东三十里唐析观阳县置寻省】不夜城【在文登县东北八十里齐地记云古有日夜出见于东莱故莱子立此城以不夜为名汉置县属东莱郡后省】牟平城【在府城东南九十里汉置县属东莱郡武帝封齐孝王渫为牟平侯即此北齐移治黄县马岭之南唐置牟州于此】士乡城【在黄县西北一十里汉书齐有士乡越有君子里谓此】徐乡城【在黄县界内汉置县属东莱郡武帝封胶东共王子为徐乡侯即此东汉县省】莱子城【在黄县东南二十五里古莱子国地名龙门山峡之间凿石通道极为险隘俗名莱子关左传齐侯伐莱莱人使正舆子赂夙沙卫以索马牛皆百匹齐师乃还即此其后齐复入莱迁莱子于郳在国之东故曰东莱】莱阳城【在莱阳县东南二十三里隋大业中筑属东莱郡唐永徽初为水淹圯遂废】防城【在黄县南一百二十五里本防侯国汉为防县北齐省其中旧有百枝莱君祠】曲成城【在招逺县西五十里汉置县属东莱郡又为侯国晋改曰曲城隋省】挺城【在莱阳县南七里汉书地理志云挺城属胶东国后属东莱郡】昌阳城【在莱阳县东七十里汉置县晋省城东百四十里有黄银坑唐贞观初得之】长广城【在莱阳县东五十里汉置县属琅琊郡北齐省】育犂城【在宁海州东南一百二十里汉置县属东莱郡东汉省】东牟城【在文登县西北一十里汉旧县有鐡官盐官又为侯国】腄城【在文登县西七十里汉置县寻省】鲧城【在羽山上相传魏将田豫领兵御呉将周贺于此筑城以居以其地近古殛鲧地故名】大入城【在黄县东北二十里魏司马懿伐东夷将运粮入新罗筑此城以贮之】中郎城【在黄县东郡国志石勒遣中郎将石开筑此城以防海故名】髙丽戍【在莱阳县西南九十里司马懿讨辽东于此置戍故名土人讹为髙丽山】大谢戍【在府城东北三十里】乌胡戍【在府城北海中二百五十里乌胡岛上二戍皆唐太宗征髙丽时所筑】田横寨【在府城与蓬莱阁相对西北二靣背巨海石壁髙峻昔汉韩信破齐田横东走故寨遗址尚存】
　　名宦汉刘兴居【髙袓孙齐悼惠王肥子诛诸吕有功封东牟侯惠泽及于邦人至今庙祀不絶】隋辛公义【牟州刺史有欲争讼者其乡闾父老遽相晓曰此盖小事何忍勤劳使君讼者多两让而止】唐严浚【开元中登州刺史有治行吏畏其威民安其政】五代李万超【周登州团练使重均田租境内肃然】郭进【周登州刺史郡多防盗悉为剪除部内肃清吏民千余诣阙请立屏盗碑世宗命近臣撰文赐之】宋侍其【真宗时知登州会嵗饥请漕江淮米以赈贫乏活者甚众】刘涣【知登州益治刀鱼船海冦防不敢犯吏民懐其惠诏嘉奨之】李师中【知登州在官不贵威罚务以信服人范仲淹冨弼皆荐其有王佐才】荣諲【京东转运使莱阳产银砂民有私采者事露安抚使欲论以刼盗諲曰山泽之利人得有之所盗者岂民财耶贷免甚众】马黙【知登州宋法谪配沙门岛者有定额后颇溢数砦主李庆以官粮不赡投额外者于海黙为奏请更定配岛法凡二十条溢数而年深无过者移登州自是全活者众其后苏轼知登州父老迓于路曰公为政爱民能如马使君否】苏轼【知登州未一月召为礼部郎中在郡虽未久然士薰其化民安其政恨其去之速】刘潜【知蓬莱县能为古文有孝行代还道闻母疾亟归母没遂一恸而絶】宗泽【通判登州境内官田数百顷皆不毛之地嵗输万余缗率横取于民泽奏免之时朝廷遣使由登州结女真谋夹攻契丹泽叹曰天下自此多事矣】金李自牧【栖霞县令专尚徳化政简讼清邑中大治】史嗣真【文登县令正直不受私谒发奸擿伏庭无留讼及代去民立生祠祀之】吴邦杰【登州判官为元兵所得驱令攻城邦杰曰吾荷国恩讵忍攻吾君之城与之酒食不顾乃被杀】元史继民【招逺县尹先是民鲜知礼继民兴学以教之由是翕然从化去后民立碑以颂之】王鼎臣【栖霞县尹未朞年政化大行而泽及于民风俗为之一变去后民思慕之】陈子恒【招逺县尹防而能寛毁誉不动其心有争讼者造于庭子恒以大义晓之自是有欲讼者皆望城而止】张元礼【以指挥使守寜海州有贼防文登元礼一夕驰至防其城贼党就擒民頼以安】张起岩【褔山县学教谕值县官捕蝗移摄县事聴断明允其民相率曰若得张教谕为真县尹吾属何患焉后陞同知登州事】本朝张鳯【洪武初文登知县亷明正直刚毅果断惠济惸独兴崇学校去后人思慕之】林弼【洪武初登州知府慈惠爱民政平讼理尤以文学驰名】叚坚【由福山知县陞知登州府器识宏逺持守刚正所至吏民怀服治行东藩称第一云省志】蒋贤【永乐间知蓬莱县公亷勤慎赋役均平歴九载吏民怀服省志】李敬【文登县知县识大体急时务有良吏风迁去民为之立碑省志】刘渊【宏治间知黄县政尚寛和民有讼者折之以理民即悦服歴问民间疾苦慰劳勤惓旱祷辄应及去民立去思碑省志】陈韬【正徳间为招逺县丞值流贼攻掠韬率众死守城防被执不屈死之事闻赠登州府通判省志】
　　流寓刘佺【其先乐安人仕元官至骠骑上将军益州都府同知兵马都总管行】
　　【元帅府事后改治登州因家焉】寗秀【其先河间人授昭列大夫同知般阳路总管府事致仕因居焉】
　　人物周淳于髠【齐人博闻强记其学无所主其谏説慕晏婴之为人尝再见梁惠王皆无所言惠王恠之髠曰吾前见时王志在驱逐后见时王志在音声王大骇曰信然后见王一语连二日夜无倦王欲待以卿相之位谢去廼厚赐之终身不仕】秦淳于越【黄县人髠之后仕为士以谏知名】汉李忠【黄人仕为郎以好礼脩整称更始时与任光同奉光武累以战功封中水侯从平厐萌迁丹阳太守圗形云台】刘宠【牟平人宗室子父丕学号为通儒宠以明经举孝亷迁会稽太守郡中大化徴为将作大匠山隂五六老叟人赍百钱送宠且曰自明府下车狗不夜吠民不见吏故自扶奉送宠为人选一大钱受之累迁司徙太尉】刘岱【宠弟方之子方官至山阳太守董卓入洛阳岱从侍中出为兖州刺史虚己爱物为士人所附黄巾贼入兖州岱击之战死】刘繇【与兄岱齐名兴平中为掦州刺史袁术据淮南繇乃移居曲阿遣兵拒术加掦州牧振武将军及孙防东渡遂保豫章时中国丧乱士友多南奔繇擕接收养与同优剧甚得名称】太史慈【黄县人北海相孔融闻其名而竒之数餽问其母及融为黄巾所围慈为説刘备求援兵以觧其围孙防东渡以慈为建昌都尉慈猿臂善射不虚尝从讨贼贼縁楼上行詈以手持楼棼慈引弓射之矢贯手着棼其妙如此】三国刘基【繇子年十四居繇丧尽礼故吏馈饷皆无所受仕吴官至光防勲】王基【曲城人少孤为叔父公孙抚育仕魏为中书侍郎时盛脩宫室百姓劳瘁基上防切谏尝从征毋邱俭画防平贼迁镇南将军后封东武侯史称其学行坚白垂称著绩可为国之良臣】唐淳于难【髠之后隋末兵乱与弟朗帅众保障登州民頼以安武徳中拜登州刺史封晋国公朗莱州刺史封燕国公】宋淳于雍【髠之后仕为太子中舎年甫强仕即乞归养王旦赠以诗有云纯孝敦时俗髙风自古人】王居卿【登州蓬莱人以进士累官京东转运使青州河贯城中苦泛溢为害居卿即城立飞梁设楼橹下建门以时启闭人诵其智】孙思恭【登州人擢进士累官天章阁待制性不忤物犯而不校笃于事上有所见必宻防以闻欧阳修出政府思慕救解之坐是出知江寜府思恭精于歴数当世鲜有及之者】李常【登州人性鲠直太守李师中榜其闾曰遗直坊苏轼为作诗曰当时邦人化市无朝饮豚我作遗直诗过者式其籓】髙敏【登州人为泾原指挥使歴利州都监数与西夏战多所斩获后以援兵不至中流矢卒赠嘉州刺史録其三子为侍监殿直】金郭长倩【文登人登经义乙科为秘书少监兼户部郎中脩起居注尝撰石决明传为时人所称所着有昆仑集】赵格【莱阳人明昌间与弟直同登进士第格为汾州观察判官直累迁寜昌军节度使】元隋世昌【栖霞人父宝徙居莱阳世昌渉猎书史善骑射常持铁鎗重四十余斤能左右击刺仕至安逺大将军与宋战百余合所在克防卒封定海侯谥忠勇】姜彧【莱阳人頴悟好学为左右司郎中时李坛反彧从诸将取之彧劝主将下令勿妄杀由是生活者众迁知濵州课民种桑满野人谓之太子桑官至行防御史中丞】刘杰【佺之子号莱山官至昭永将军杭州路总管兼府尹弟昌官至广武将军管军万户镇嘉兴路昌子铎授威徳将军管军千户镇杭州】于玠【莱阳县人防定中授同知济南路緫管府事官至骑都尉卒赠河南伯孙谅累官至中山知府】本朝赵仁【寜海州人洪武初以荐起家累迁五军都督府断事以审狱平允擢都御史调兵部尚书卒】髙翼【栖霞人洪武中以才行卓异仕于朝累官至都察院左都御史体貎出众人敬畏之后命佐师征云南】于守礼【莱阳县人洪武中以通经举用才识过人歴任有声累官陜西按察司佥事】解延年【栖霞人正统中进士授户部郎出知顺庆府政先徳化郡民祠之着有物类稿行于世省志】李铎【莱阳人治中进士授行人擢刑科给事中大理寺少卿常奉命安置西夷上劳其功寻转都御史值大同之变特命抚之卒遣官谕祭营葬省志】陈鼎【登州人治间举进士为礼科给事中以争辨不屈巨珰罢归嘉靖改元复任陜西叅议时逆贼猖獗声震三辅鼎悉平之擢副使兵偹延绥畨夷梗化三十余年鼎至抚驭有方后哈宻事竣陞浙江按察使转应天府尹卒官省志】孙防【栖霞人宏治间进士擢户部主事会稽大同粮储为逆瑾禁锢后知扬州有善政进秩山西右叅政仍知府事性肮脏虽上官劾之屹不动累官浙江右布政省志】
　　列女林氏【寜海州人任仲文妻家甚贫年二十八而寡姑患风疾不良于行林氏旦暮扶侍惟勤抚育三子皆有成卒年一百三嵗】方氏【名友弟寜海人林贞妻也年二十八夫卒守节姑多疾方善事之及姑卒行丧奠哭如仪抚四子可传可企可任可信俱成立年八十二卒学士宋濓撰墓志铭省志】刘氏【莱阳人董让妻夫卒守节洪武二十一年旌表贞节省志】杨芳妻孙氏【莱阳人方举乡试卒孙为守节成化十年旌表之省志】张氏【寜海州人王麒妻麒令靖海及卒子轩甫三嵗张守节教其子轩后举进士成化十四年旌表省志】毕氏【文登人邢和妻和亡毕为守节治十年事闻旌表贞节省志】阎氏【莱阳人曲漙妻正徳六年贼入城执阎欲汚之不屈鎗仆地已而闻夫被杀遂自缢旌表又按莱阳死流贼旌节妇者亦不及尽书姑记此云省志】叶氏【蓬莱人卫琮妻夫丧叶以节自守嘉靖初有司具事上闻省志】
　　仙释麻姑【或云建昌人脩道于牟州东南姑余山宋政和中封真人元夷坚志云刘氏鲤堂前有大槐忽夣一女官自称麻姑乞此树脩庙刘谩许之既寤异其事后数日风雷大作失槐所在即诣麻姑庙槐已卧其前矣重和初赐额曰显异】丘处机【栖霞人自号长春子儿时有相者谓其异日当为神仙宗伯年十九为全真学元太袓召之见每言欲一天下必在不嗜杀人又言为治在敬天勤民长生在清心寡欲尝祷雨及退荧惑皆有验】禧果【本青州寿光人年八嵗被元兵掠至沙漠遂投金山寺师僧胜廸甚器重之胜廸死南还洪武十九年至辽东官司异之送至京师偹言明哈赤将士万余人皆有防心朝廷命宋国公往沙漠招安果如所言上赉赐甚厚后与禧海游至济南住正觉寺永乐元年迁登州栖霞创法胜庵于县东金山乡九年八月一日无疾而化省志】
　　莱州府【东至登州府莱阳县界一百八十里西至青州府昌乐县界二百六十里南至青州府诸城县界三百五十里北至海崖九百里自府治至京师一千四百里至南京一千五里】
　　【粮三十二万三千一百石零】
　　建置沿革禹贡青州之域天文危分野古莱夷地春秋为莱子国齐侯迁莱子于郳在国之东故曰东莱秦属齐郡汉始析置东莱郡治掖县属青州东汉徙治黄县晋改东莱国复治于掖刘宋仍改为郡徙治曲城后魏分青州置光州领东莱郡同治于掖隋初罢郡改光州为莱州后复为东莱郡唐为莱州天宝初改东莱郡乾元初复为莱州宋属京东东路金于州置定海军元初废军以州属益都路后属般阳路本朝洪武九年陞为莱州府领州二县五
　　掖县【附郭本汉旧县为东莱郡治晋属东莱国北齐以曲城当利二县省入隋至元并为莱州治本朝因之编户三十八里】平度州【在府城南一百里汉有平度县属东莱郡东汉置胶东县属北海国晋属济南郡后魏属北海郡隋改为胶水郡属东莱郡唐宋金元并为莱州本朝洪武中陞县为平度州属莱州府编户　一百三十六里领县二】潍县【在州西一百八十里本汉下宻县属胶东国隋改北海县唐置潍州治北海县寻废州以县属青州宋建北海军寻复为潍州金属山东东路元属益都路本朝省县入州又改州为县属莱州府后改平度州编户八十六里】昌邑县【在州西一百二十里本汉都昌县属北海郡后魏省隋复置属青州唐废宋始置昌邑县属潍州金元因之本朝初属莱州府后改隶平度州编户九十四里】胶州【在府城南二百二十里本春秋介国地汉为黔陬县地属琅琊郡晋属城阳郡后魏置胶州取境内胶水为名隋置胶西县以黔輙县省入唐省州入髙宻县宋置临海军金改为胶西县属宻州元复置胶州属益都路本朝省县入州又改今属编户九十三里领县二】髙宻县【在州西五十里本齐晏平仲封邑汉置髙宻县取境内宻水为名文帝时为胶西国宣帝改为髙宻国东汉国除以县属北海郡晋属城阳郡宋属髙宻郡隋唐皆属宻州元属胶州本朝因之编户八十八里】卽墨县【在州东一百二十里本齐国地以其地临墨水故曰卽墨汉置县为胶东国治东汉属北海国晋属济北国北齐省隋复于不夜县城东北二十七里复置卽墨县即今治元属胶州本朝改属莱州府后复属胶州编户八十五里】
　　郡名东莱【汉名】
　　形胜土踈水阔山髙海深【寰宇记】风土甲扵青齐【齐旧志】罗山亘其东潍水阻其西神山距其南渤海枕其北【俱郡志】负海舄卤【元志其地瘠薄负海泻卤蚕谷少而人民寡】襟带山河【同上】
　　风俗朴鲁少文义【隋志东莱人尤朴鲁故特少文义】人性刚强【寰宇记人性刚强志气缓慢语声上形容大此水土之风也】俗尚嚚讼【宋史仇悆传】风流儒雅【胶州志】好经术矜功名【元志男通鱼盐之利女习缉纺之业士淳朴而好经术矜功名】
　　山川福山　禄山【俱在府城西北五里二山相峙俱产温石福山俗名斧山峯岭髙峻北临沧海北魏刺史崔挺欲于顶上营观宇父老云岭上有龙道恐不可久立挺曰人龙相去何逺之有虬龙倐忽岂一路乎遂营之】大基山【在府城东一十里上有道士谷巘崿苍翠泉流潺湲松竹花卉为一郡最世传后魏郑文公脩真扵此金刘国枢有记碑刻尚存】马鞍山【在府城东南三十里沽水源于此又有金山雄山土山军山优防山皆在界内】寒同山【在府城东三十五里一名神山掖水源扵此】大豁山【在平度州西二十里虞乡城东南有豁口即此与小豁山相峙中通驿路】嵖岈山【在平度州北三十里山形嵖岈】金泉山【在平度州东南四十里一名金钱山产桔梗防风】明堂山【在平度州东北四十里与巨青山连产乌头天雄】六曲山【在平度州东五十里】墨山【在平度州东北六十里山之石色如墨墨水源扵此】孤山【在潍县西四十里祷雨于此多应山之神曰广灵侯夷齐庙亦在焉郡志孤山之风可肃薄夫】塔山【在潍县东南六十里东丹河源于此元志有方山在县西南五十里亦谓东丹河源发处疑即此山之误】几山【在潍县西南八十里山形如几西丹河源于此】擂鼓山【在潍县南一百里白浪河发源扵此】陆山【在昌邑县南四十里汉封霍光为陆侯食邑于此故山以陆名唐天宝六年赐名霍侯山】小珠山【在胶州南九十里错水出此入海】大珠山【在胶州南一百二十里海濵上有石室俗传晋陈仲举隐此得仙】铁橛山【在胶州西南一百二十里胶水源扵此一名胶山】砺阜山【在髙宻县西北五十里产砺石】天井山【在卽墨县东十余里上有井极甘号天井井北二十余里平地三穴汤泉出焉若有风从西北来则汤极热】石城山【在即墨县东南三十里淮渉水源发扵此】女姑山【在即墨县西南三十里上有明堂及女姑祠遗址世传汉武帝所建不其太一仙人祠九此其一也又东有中祠山天雪山皆有神祠遗址世传皆汉九祠之所】不其山【在即墨县东南四十里三齐记汉郑尝教授此山下有草大如薤叶长尺余坚韧异常号康成书帯草又名驯虎山因童恢呪虎之事而名之也】劳山【在即墨县东南六十里海濵山有二其一髙大曰大劳其一差小曰小劳齐记防山虽言大不如东海劳逢萌归自辽东养志脩道于此】隂山【在即墨县东南八十里上有小池水旱不増减傍有石人及马迹秦始皇幸琅琊尝驻马扵此】三山岛【在府城北五十里海之南岸史记封襌书八祠三山为隂主即此祠址尚存】蜉蝣岛【在府城西北一百里遥望岛在海中若蜉蝣然】石臼岛【在胶州南一百里海中金主亮将由海道袭浙江以兵围海州宋髙宗令副总管李寳督海舟捍御宝至胶西石臼岛敌舟已泊唐岛相距仅一山时北风盛寳祷于石臼神俄有风自拖楼中来如撞钟声众咸奋引舟握刀待战风驶舟疾过山薄敌寳命火箭环射延烧敌数百艘叱壮士跃登其舟短兵击刺杀溺者甚众金主方济淮闻胶西之败大怒召诸帅约日渡江于是内变被弑】田横岛【在即墨县东北一百里四靣环海去岸二十五里横众五百人死扵此】神仙洞【在府城东南一十五里有洞七曰虚皇三清五袓六真长生披云灵官有神仙石像四十九尊】盏石【在府城北五十里北临大海有一磐石方员五歩上有污罇状世传秦始皇于此凿盏以盛酒醯祈祭百神】坠星石【在府城东北七十里】海眼石【在平度州北四十五里石立如柱俗传其下即海眼】海【在府城北九十里西北环昌邑潍县界东南环胶州即墨县界唐髙适诗圣代务平典輶轩推上才迢亭溟海际旷望沧波开驷牡未遑息三山安在哉巨鳌不可钓髙浪何崔嵬湛湛朝百谷茫茫连九垓邑流纳广大观异增迟回日出见鱼目月圎如蚌胎迹非想像到心似精灵猜逺色孤屿虚声殷雷风行越裳贡水遏天吴灾】掖河【源发府城东南寒同山西流经城西又西北流会南阳河入于海】万嵗河【在府城东北三十里两岸皆沙秦始皇汉武帝皆祷于此】小沽河【源发府东南马鞍山东南流经平度胶州即墨县界入海】大沽河【源登州府黄县蹲犬山南流经平度州与小沽河合通名为沽河左传沽尤以西注云沽即大沽河尤即小沽河】白浪河【在潍县治东源出擂鼓山北流入海唐北海令窦琰尝引此水溉田】东丹河【一名东于河源潍县塔山下流至夀光县界复达本县境东北流入海】西丹河【一名西于河源潍县凡山经昌乐县西下流合东丹河东北入海】潍水【自宻州诸城县界流入髙宻县境经昌邑潍县界东北入海汉韩信伐齐囊沙壅潍水以破楚将龙且即此俗呼为淮河】墨水【源发平度州墨山南流经胶州即墨县界入海】胶水【源铁橛山北过宻州五弩山卤水入焉又北过髙宻县注潴泽与张奴水合由泽北入新河经平度州昌邑县界入海】淮渉水【源发即墨县石城山西南流经县治西一里许北流三里复西南流入海】天泽泉【在胶州南三十五里祷雨輙应】温泉【在卽墨县东四十里傍有凉泉土人甃池引二泉同注于中以便澡浴】渇橛泉【在即墨县东南三十里世传宋太祖过此渇甚用杖凿地得泉故名】龙泉【在卽墨县北二十里泉凡二穴相去五十余歩世传尝有龙上升二泉随而涌出】潄玉泉【在平度州西二十里】圣水池【在平度州东一十五里池方九尺四时不竭祷雨輙应】八角池【在潍县东二十五里傍有龙池祷雨輙应】芙蓉池【在昌邑县西北二十里旧有台已毁郡志云都昌地名芙蓉齐七十二城之一池之名疑取此义】轮井【在府城东北一十里石穴下洞井口如轮无雕琢防】天井【在天井山周围寻尺深不可测水澄清不竭世传有龙潜焉】定者渠【在平度州南七十里流入胶水汉武帝征和四年行幸东莱临大海上耕于钜定即此】潍水隄【在昌邑县东五里宋时筑之以防潍水】九穴泊【在髙宻县西北泊有九沟故名又县东北有都泊二泊俱去县二十五里】
　　土产海藻　文蛤【胶州昌邑即墨潍县出】牛黄　温石　五色石【润泽可作噐皿俱掖县出】乌头【平度州出】海错　金　锡【俱胶州出】　铁盐【卽墨县出】赀布【府境出】
　　公署莱州衞【在府治东洪武三年建】灵山衞【在胶州东南九十里】鼇山衞【在卽墨县东四十里俱洪武二十一年建】胶州守御千户所【在胶州城内洪武五年建】浮山守御千户所【在即墨县南九十里】雄崖守御千户所【在卽墨县东北九十里】
　　学校莱州府学【在府治东宋眀道间建本朝宣徳四年重脩】平度州学【在州治东南洪武十六年因旧重脩】胶州学【在州治东南金大定间建本朝洪武三年重脩】掖县学【在府治西南旧在城南门外成化三年徙置于此】潍县学【在县治东南洪武三年建正统十一年重脩】髙宻县学【在县治东元至元间建本朝洪武元年重建景防三年増脩】昌邑县学【在县治东洪武三年建永乐十四年重脩】即墨县学【在县治东元至元间建本朝洪武元年重脩】
　　书院郑书院【在卽墨县东南二十五里】东莱书院【在府治西南宋儒吕袓谦以先世莱州人世号东莱先生后人慕之为立书院于此祠之本朝景防五年重脩】
　　宫室靖共堂【在潍县东南五十五里燕慕容若褆所建取小雅靖共尔位之意名之宋吴瓌有记碑刻尚存今讹呼为太公堂】无讼堂【在府治宋建政和三年有石月先生作记词意质润】受宣堂【在府城东南隅世传邱处机脩炼于此辽金聘之皆不起及元聘之即就道郡人因名其堂曰受宣】三山亭【在府城北世传汉武帝时建以其可望海中蓬莱瀛洲方丈三山故名宋苏轼诗东海名碧环西北卷蓬莱云光与天色直到三山廽】望海台【在府城东秦始皇所筑】幸台【在府城南门汉武帝东游海上访安期生登此台当时碑刻尚存今已剥落】仙人台【在平度州东北五十里青山下列仙传胶东公沙宿饮白鹤泉得仙尝游石台之上即此其台四絶今不可登陟】麓台【在潍县西南二十里汉公孙宏读书扵此】燕台【在府治东北二里南阳慕容徳以东莱掖城为青州治因筑此台】
　　关梁掖水桥【在府治西跨掖河】万嵗桥【在府城东北三十里跨万嵗河】胶河桥【在平度州西八十里跨胶水】沽尤桥【在平度州东八十里跨沽河】白浪桥【在潍县东门外跨白浪河】流饭桥【在潍县西北四十里跨西丹河世传昔人造桥有饭自上流而下众工取之适充其食故名】王党桥【在髙宻县东一十五里】亭口桥【在髙宻县北四十里俱跨胶水】淮渉桥【在即墨县治南跨淮渉水】石湾桥【在昌邑县东北一十五里】沽河桥【在胶州东北三十里】
　　寺观资圣寺【在府城南门外金大定间建】妙觉寺【在府城内元中统五年建】圎明寺【在平度州治西北元贞元间建】洪褔寺【在胶州城南元至正六年建】石佛寺【在潍县治东南】崇圣寺【在昌邑县治东俱洪武初因旧重脩】感化寺【在髙宻县治东北洪武间因旧重建】庆成寺【在即墨县治东正统间因旧重修】青罗观【在府城内永乐间因旧重脩】德真观【在平度州治东北元至元间建】大微观【在胶州城南宣徳初因旧重脩】迎真观【在卽墨县治南元元统间建】万夀宫【在府城东神山下元至治初建内有石洞七每洞皆有石像】玉清宫【在潍县治北元至元中建】玉真宫【在昌邑县治西北洪武间因旧重脩】
　　祠庙东海庙【在府城西一十八里四海之一本朝载在祀典事详济南府东岳庙】夷齐庙【在孤山上有伯夷叔齐二庙以伯夷避纣居北海之濵后人因祀之有元时封爵碑刻存焉】孙子庙【在昌邑县西北三十里孙膑仕齐食邑于此故祀之】郑司农庙【在髙宻县北五十里司农汉郑也】四知庙【在昌邑县治东北后汉杨震之任东莱太守道经昌邑故所举茂才王宻为昌邑令懐金遗震震却之宻曰暮夜无知者震曰天知地知我知子知何谓无知宻惭而去庙因以名按今昌邑非汉旧邑后人以其名同故立庙扵此】六湾龙神庙【在府城北三十里庑下有潭水渟滀而静深世传有龙潜焉又西有五龙祠祷雨皆应】贫女庙【在平度州东六十里贫女不知何许人世传其夫行戍女裹粮从之夫死女乞棺葬之遂自杀时人哀之立庙祀焉】先贤祠【在即墨县学元髙宻县尹秦裕伯记其畧曰古莘董侯治即墨之二年嵗丰民和有废必举改建孔子庙学期年而庙成乃以故庙西庑易檐改涂为先贤祠自战国及两汉以功名著兹土者得九人焉曰卽墨大夫者三史逸其名曰安平君田单曰齐王田横曰諌议大夫王吉曰京兆尹王骏曰胶东相王成曰不其令童恢皆假像而祀之用以少牢】孔融庙【在潍县治东宋政和四年建碑刻尚存本朝成化间重脩增祀北海诸贤黎淳记】黄忠宣公祠【在昌邑县治南成化四年建祀本朝尚书黄福】
　　陵墓寗戚墓【在平度州西六十里戚齐桓公相】娄敬墓【在胶州西三十五里敬齐人汉关内侯墓旧有祠】王吉墓【在卽墨县东五十里吉汉臣】郑墓【在髙宻县西北五十里唐贞观中尝禁樵采髙士传袁绍屯官渡请随营不获已载病从至魏郡卒葬扵东后归葬砺阜】戴纶墓【在髙宻县东十五里宻官侍郎仁宗朝以辨论激上怒被棰死】仪智墓【在髙宻县五里子铭孙漙官御史皆祔】谭漙墓【在昌邑县西五里】孙洪墓【在昌邑县西五里】李介墓【在髙宻县东五里】蓝章墓【在卽墨县东北五里】
　　古迹沙丘城【在掖县界内世传商纣所筑即秦始皇崩处唐李白诗我来竟何事髙卧沙丘城城边有古树日夕连秋声】宻城【在昌邑县东南二十五里春秋纪子帛莒子盟于宻即此】都昌城【在昌邑县界内齐景公封晏子以都昌辞　而不受即此汉为县属北海郡隋因之唐省】介根城【在胶州西南五里左传齐侯伐莒侵介根即此汉置计斤县】卽墨故城【在平度州东南六十里齐旧邑入战国时田单破燕兵于此汉为胶东郡治傍有乐毅城世传乐毅攻即墨时所筑】龙且城【在髙宻县西南五十里楚将龙且所筑】祓城【在胶州西南七十里汉祓县】卢郷城【在平度州西北五十里汉县北齐废隋复置唐省入昌阳县】当利城【在府城西南三十六里汉县北齐废隋复置唐省入掖县】皋虞城【在卽墨县东五十里汉置县武帝封胶东康王子建为皋虞侯即此王莾改曰盈庐】不其城【在卽墨县西南二十七里汉置县北齐省】夷安城【在髙宻县境故莱夷　潍邑汉置夷安县】城隂城【在髙宻县西南四十里有汉郑碑云即髙宻城也】黔陬城【在髙宻县西南十里故介国汉为黔陬县】平夀城【在潍县西南三十里汉置县隋废】曲台城【在府境唐置县后省入掖县】北海废县【在潍县城内隋初为髙宻县后改曰北海宋置潍州扵此本朝改州为县北海县亦省入】胶西废县【在胶州城内隋置此县元扵县置胶州本朝省县入州】胶水废县【在平度州城内本汉胶东县隋改曰胶水本朝省入州】万里沙【在府城东北三十里夹万嵗河两岸沙长三百里汉武帝元封元年大旱祈万里沙即此】寒亭【在潍县东北三十里古寒国浞封此】斟亭【在潍州东南五十里古斟寻国也】
　　名宦周田单【燕乐毅破齐下齐七十余城惟莒即墨未下即墨人推单为将单与燕人对垒六年卒以火牛破敌复定齐地】汉董仲舒【为胶西王相王颇纵恣数害二千石及仲舒至王闻其贤大善遇之仲舒正身以率下数上疏谏争教令国中所居称治】张敞【山阳太守闻渤海胶东盗起自请治之乃征拜胶东相既至明设购赏开羣盗令相捕斩除罪吏追捕有功者上名尚书由是羣盗解散国中遂平】王成【胶东相治甚有声劳来不怠流民自占八万余口宣帝下诏褒之赐爵闗内侯】薛宣【不其丞琅琊太守赵贡行县见宣甚恱察其廉迁乐浪都尉丞】杜宻【北海相宦官子弟为令长奸恶者輙捕案之行部到髙宻见郑知其异噐即召署郡职】童恢【不其令吏民有犯法者随方开喻其善者则嘉劳之教民耕织种收境内清净牢狱空虚流民归者二万余尝有呪虎之异人作歌以颂之】杨震【为东莱太守以清白驰誉】吴祐【胶东相政惟仁简以身率物有争诉者輙闭閤自责然后断其讼吏人怀而不忍欺】石苞【东莱太守盗贼敛迹治声赫然】第五种【髙宻侯相时徐兖盗起髙宻介二州间种大积粮储勤励吏士士贼闻不敢犯其境流民归者嵗至数千家】三国王修【魏初平中守髙宻令县有孙氏素豪侠民有相刼者贼匿于孙氏吏不能执修将吏民围之孙氏惧乃出贼由是豪强慑服】南北朝崔挺【魏光州刺史风化大行散骑常侍张彛谓曰入境观政独闻清使之名掖县有老人自言尝使林邑得美玉藏之海岛垂六十年今仰逢明政愿奉之挺不受及代去老防追送缣帛亦不纳】唐窦琰【长安中北海令甚有治声穿渠引白浪水曲折三十里以溉田时号窦公渠】宋许仲宣【知北海军度其山川形势谓可为州郡圗上之遂陞军为潍州】杨羙【北海军使为政尚简易民皆徳之及召还民数百诣阙乞留】李斌【淳化中莱州团练使勤于政理人服其清慎】郭劝【通判莱州州民霍亮为仇人诬罪死吏受赇傅致之劝为辨理得免】张防【知莱州叶清臣举其材堪将帅范仲淹欧阳脩复荐其鸷武有谋畧】张焘【知潍州潍多圭田率计亩征绢而蠲河役焘不肯踵例废法还其役入省扵旧五之四告吏曰吾知守己而已无妨后人汝勿着为式】宗泽【知掖县部使者得防市牛黄泽报曰方时疫疠牛饮其毒则结为黄今和气横流牛安得黄使者怒欲劾邑官泽曰此泽意也独防以闻】仇悆【髙宻县丞摄县事剖讼如流事无淹夕民至懐饼饵以俟决遣州命悆摄司録既行邑氓万余邀留或追拜马首遂拥归县防起莱宻间戒其党母犯髙宻境民頼以安】韩浩【知潍州建炎初金人攻城浩率众拒守城防与通判朱庭杰皆力战死权北海县丞王允功司理王荐皆全家防没】元隋宝【莱州节度判官入为髙宻令所至有能名】本朝董俊【莱州知府为政亷平寛猛得宜民树碑颂其美】马伯行【昌邑县丞为政亷平人不敢干以私粗衣粝食澹如也其妻子乗间言公居官乃澹薄如是伯行怒曰尔欲使我爲善耶欲使我为非耶】王真【鼇山衞指挥永乐中妖贼唐赛儿党率众围诸城真率兵一百五十人击败贼众尽戮之械首恶送京师擢真都指挥佥事】薛璘【莱州知府亷明节俭惠利及民卒于官吏民悲号如防父母先守兖州以莱州守易之兖民歌曰莫将莱州土来换兖州金其爱慕如此省志】　崔恭【正徳间知莱府尚徳化缓刑罚政平讼理逺近恱服蝗飞入境祷于神皆飞入海死民感其徳立祠祀之官至吏部尚书省志】董鼐【天顺间知胶州劝农桑兴学校旱祷屡应民多頼其恵祀于名宦省志】宋兊【成化间知潍县以徳化民政务悉举民感其徳奏留得复任去后立祠祀之省志】李楘【治间以光禄少卿同知青州擢知莱州时有屯土牧养为民患者皆悉力以免葺学兴教莱人立石颂之寻乞归特陞山东右防政致仕省志】
　　人物周寗戚【齐人微时尝饭牛扣牛角歌曰南山矸白石烂中有鲤鱼长尺半生不逢尧与舜禅短布单衣才至骭从昬饭牛至夜半长夜漫漫何时旦齐桓公闻之命后车载之赐之衣冠授以卿位】晏婴【莱之夷维人相齐景公食不重肉妾不衣帛一狐裘三十年尽忠补过名显诸侯】汉盖公【胶西人善治黄老言曹参为齐相使人召问之对曰治道贵清净而民自定推此类具言之参用其言齐国大治】费直【东莱胶东人治易长扵卦筮为单父令所着有彖象系辞十篇文言觧说上下经】王吉【琅琊皋虞人举贤良为昌邑王中尉王虽不遵道亦知敬礼及王即帝位以淫乱废昌邑羣臣皆诛惟吉以忠直数谏正得免官至谏议大夫谢病归吉与贡禹为友世称王阳在位贡禹弹冠言其取舎同也】王骏【吉子以孝亷为郎因荐转谏议大夫累迁京兆尹先是京兆有赵广汉张敞王尊王章及骏皆有能名时称前有赵张后有三王后代薛宣为御史大夫】王崇【骏子以父任为郎歴刺史郡守治有能名建平中为御史大夫平帝初拜大司空封扶平侯时王莾秉政崇谢病避莾就国卒自吉至崇世以清亷名】郑崇【髙宻人哀帝时为尚书仆射每曵革履进见上曰我识郑尚书履声其见宠眷如此后以直谏忤防下狱死天下哀之】逢萌【北海都昌人家贫为亭长既而叹曰大丈夫安能为人役哉遂去之长安时王莾杀其子宇萌谓友人曰三纲絶矣不去祸将及人即挂冠都城门擕其家属浮海客扵辽东及光武即位始还劳山累征不起】司马筠【东莱人隐居教授不应辟命信诚行乎乡里乡人有所计争輙曰敢祝少賔乎不直者终无敢言少賔均字后位至侍中】房凤【不其人以射防乙科为太史掌故举方正为县令都尉失官王根荐凤明经通达擢为光禄大夫仕至青州牧明谷梁春秋世传其学】王扶【掖县人少脩节行客居不其所在人化其徳太傅邓禹辟致之杖防归乡里后拜议郎永平中刘复着汉徳颂盛称扶为名臣】郑【北海髙宻人入关从马融受学后归乡里学徒相随者数百千人国相孔融深敬之尝道遇黄巾贼数万人见皆拜相约不敢入县境袁绍帅冀州大会賔客竞设异端百家互起随方辨对咸出问表莫不叹服】晋刘毅【掖人防有孝行厉清节大康初为司隶校尉紏正豪右京师肃然武帝尝问朕可方汉何帝对曰桓灵帝曰吾虽不徳以桓灵方之不亦甚乎毅曰桓灵卖官钱入官库陛下卖官钱入私门以此言之殆不如也帝笑曰桓灵不闻此言今朕有直臣固不同也累迁尚书左仆射】侯史光【掖县人受学于同县刘夏举孝亷为散骑常侍兼侍中与皇甫陶茍廙持节循省风俗及还奏事称防累迁少府卒诏以其家素贫俭睗钱五十万】刘暾【毅子正直有父风累迁侍御史武库火尚书郭彰率人自卫而不救火暾诘之彰曰我能截君角暾勃然曰君何敢持宠作威福天子法冠而欲截其角乎彰伏不敢言后为左丞正色立朝三台清肃】刘【掖县人美姿容善交时豪举贤良辟司空掾并不就避乱依兾州刺史邵续续欲防石勒持不可令归琅琊王即晋元帝也帝贤命为丞相参军累迁江州刺史】南北朝唐永【北海平夀人祖揣北海太守父伦青州刺史永少耿介有将帅才仕魏为北地太守迁幽州刺史夷人垂泪遮留随数日始得出境后封平寿伯子陵少习武艺迁车骑大将军】唐瑾【永次子温恭有噐量渉经史仕周官至司空中大夫为六俊之最甚见器重所得禄赐常散之宗族卒諡曰方】隋叚文振【北海期原人祖夀魏沧州刺史父威周洮州刺史文振胆智过人明达时务初仕周以战功拜柱国入隋封龙冈县令从伐陈累功累迁光禄大夫伐辽东卒于军赠右仆射谥曰襄子铨位武牙将弟文操为武贲郎将】杜松赟【北海人性刚烈重名义仕为石门队正见贼被执贼使招防松赟至城下乃大呼曰官军大来贼旦暮禽翦矣贼以刀筑其口松赟大骂而死赠朝请大夫本郡太守】髙构【北海人仕为雍州司马有能名征拜吏部侍郎所举杜如晦房龄等皆公辅器论者谓有知人之鍳】唐张允济【青州北海人初仕隋为武阳令以爱利为行道不拾遗迁髙阳郡丞吏民畏恱贞观初擢幽州刺史】蒋钦绪【莱州胶水人工文辞擢进士第为太常士中宗亲郊祝钦明建言皇后应亚献诏礼官议众欲曲意阿徇钦绪独陈不可诸儒壮其节累迁汴魏二州刺史】蒋沇【钦绪子学有名以孝亷授洛阳尉与兄演溶弟清俱为才吏有名乾元中歴四县令美政流行郭子仪军出其县敕麾下曰蒋沇贤令毋挠其清也累迁大理卿持法明审号称职】五代吕梦竒【莱州人仕唐累官至户部侍郎子圗周起居郎徙家河南圗弟祥仕宋以殿中丞知夀州因家焉圗子蒙正为宰相蒙休举进士官至殿中丞祥子蒙亨举进士髙等累官大理寺丞梦巽虞部贠外郎蒙周进士及第蒙亨子即宰相夷简】韩熙载【潍州北海人唐进士名闻京洛以父为明宗所杀奔江南事李氏累官中书侍郎光政殿学士卒赠仆射谥文靖熙载才气俊逸善为文性髙简无所卑屈江左号为韩夫子云】宋王景【掖人五代之际累破契丹官至侍中宋加太保封平原郡王追封岐王谥文靖】滕中正【北海人有才干累官谏议大夫权御史中丞振举纲宪人咸称之二子锡晏并举进士】孙祖徳【北海人父航淮南转运祖徳以进士为吏部侍郎致仕尝上防论章献太后当还政郭皇后不当废世称其鲠直子珪江东转运使】蔡齐【胶水人举进士第一仪状俊伟举止端肃其宗见之曰得人矣诏金吾给七驺以宠之累官参知政事屡进谠言出知颍州卒赠兵部尚书谥文忠从子延庆举进士歴官户部侍郎】刘閴【北海人从出塞遇敌矢贯左耳战不顾众服其勇又从文彦讨贝州贼战功第一累官宣武神卫都指挥使后与夏人战有功以左金吾大将军致仕】呉奎【北海人举五经累官至同知谏院后除参知政事出知青州司马光言奎名望素重不当罢去廼召复职既而论王安石新法仍黜知青州卒谥文肃奎少甚贫既贵买田为义庄以赒族党朋友卒之日家无余赀】王仲宝【髙宻人初补尉职以捕盗功累迁泾原路总管安抚副使任福战败别将来观被围仲寳救之防观出围时诸将皆没惟仲寳与观得还后除左屯卫大将军致仕】侯防【髙宻人举进士歴殿中侍御史因星变防十事徽宗纳之西师失利帝将责五路将十八人皆寘死防被防按问力为申理帝遂释之歴陞中书侍郎与蔡京不恊出典外任卒谥文穆】辛次膺【莱州人政和初进士累官至参知政事孝友清介立朝謇谔如成闵汤思退之属皆有所劾仕宦五十年无纎毫挂吏议为政贵清净先徳化所至有声】綦崇礼【髙宻人徙北海祖及父皆中进士崇礼累官翰林学士从髙宗南渡诏令悉出其手凡一诏下读者輙感动所着有文集】徐承珪【掖人尝仕为賛皇令防失父母与兄弟三人及其族三十口同居其里中木连理异蔓同实事闻诏名其郷曰孝感里曰和顺】初暐【胶水人第进士歴官集贤院知潍州母丧庐墓衰麻防食经六冬有白乌白兎驯扰坟侧状闻诏赐粟帛】金范成进【其先莒人后家潍州性倜傥有大志负气任侠膂力过人贞祐之乱成进籍乡里以自蔽义宗出汴成进将五千人从之赐以王爵】元王国昌【髙宻人仕为千户世祖召问军旅之事奏对甚悉尝奉命往髙丽境黒阳山觇海道波涛汹涌从者皆劝之还国昌神色自若直抵其处始返子通以战功为副都指挥】张缉【胶州人性孝能文至正中为防州幕职弃之飬亲居扬州兵乱遇害】本朝殷哲【胶州人洪武初以贡士身有才识累官中书左丞士林重之】薜禄【胶州人洪武末有靖难功永乐初营建北京禄董其事复从征北方宣徳初从征武定州屡立战功进爵太保阳武侯为将勇智兼备纪律严明善抚士卒裹创赴鬬有进无退故所向成功卒追封鄞国公谥忠武】黄福【昌邑人风采凝重器量宏伟洪武中乡贡入太学歴官龙江左卫经歴上书论国大计超拜工部侍郎永乐间陞尚书改北京刑部尚书交阯平福往镇之交人戴之如父后代归交人叛福佐师征之失利交人获福拜且泣防送出境累迁少保兼南京户部尚书前后屡上防论事皆切时务多见施行忧国忘家老而弥笃卒之日家无百缗】仪智【髙宻人由教官歴知髙邮州寳庆府所至寛厚得民心陞广东布政使简易凝重得藩臣体召为礼部左侍郎遇事务别是非不少附会寻侍东宫讲学年八十致仕卒子铭仕至兵部尚书】王璡【昌邑人洪武中以儒士举任邑学训歴陞寜波知府杜私谒清吏弊以造就人才为急或夜分至学以察诸生勤怠毁郡中淫祠以葺公宇寮属曰庙神极灵冝避其祸进曰吾欲正民心耳神祸非所惧也卒毁之性亷介俭约厨无隽去之日行李萧然父老追而赆之一无所受】李公谅【潍县人性沉重寡言以贤良举擢翼城知县时兵燹之余民不生公谅教民拾野莱槐豆五易水煑之以济饥民免流离驿中夜常有怪使客靡寜公谅移牒城隍神其怪遂灭终广州知府】侯庸【平度州人登洪武乙丑进士第为吏科给事中有才干尝署吏部事寻陞吏部左侍郎以勤勉见称】张信【掖县人性至孝母病求医弗效遂仰天誓引刀于胁下取肝和面汤以食母母遂愈事闻旌表擢尚宝司丞陞少卿】薛禄【胶州人洪武末有靖难功永乐初营建北京禄董其事复从征北方宣徳初从征武定州屡立战功进爵太保封阳武侯禄为将智勇兼偹纪律严明善抚士卒故所向成功卒追封鄞国公谥忠武省志】仪铭【智之子天性孝友由兵科给事中陞翰林编修宣庙实録成陞侍读正统间额森犯顺谋谟征伐之力居多转南京礼部侍郎迁兵部尚书兼太子太保卒赠太师谥忠襄省志】谭溥【昌邑人宣徳中举进士累官辽东苑马寺少卿刬除马政之邉用仰给陞陜西左布政使清介自特　进南京户部侍郎卒勅封谕祭省志】孙洪【昌邑人景防间进士兵部主事以选调功陞郎中会中宫崩丧礼一从拟议累迁副都御史赈抚流民咸得其宜省志】冯续【昌邑人天顺进士由兵部主事歴官肃廵抚都御史所至辄有政声省志】李介【髙宻人第进士擢监察御史以直谏被廷笞累迁佥都御史廵抚宣府寻召入佐院清简自持不事苛刻时称得体进兵部侍郎值北敌犯邉奉命督军至则宣扬威徳召募训练脩葺偹御前后讣上邉事二十余条皆切实用卒赠兵部尚书省志】蓝章【即墨人成化间举进士按两浙山西弹劾不避转佥都御史忤逆瑾左迁通判抚州瑾败复起廵抚陜西时蜀保儿冦掠汉中章选将练兵殱其首恶余党悉平汉中立祠祀之仕终南京刑部侍郎为时名臣省志】崔衍【胶州人任北平衞经歴以亷能称陞河间府知府干济有力善政着闻召为刑部侍郎省志】
　　列女王氏双女【胶州人宋靖康间王氏姊妹与姑避难为兵所得兵见二女羙欲挟以行二女绐之曰放姑还当从汝兵即纵姑去二女行至途中相谓曰我阀阅家岂为贼所污俱投海死其亲属收其尸而理之曰双女塜】张氏【金监察御史李英妻居潍州元兵至入其家尽以财物与之犹令其上马曰汝品官妻当复为夫人张曰我死则为李氏鬼顿坐不起遂见杀追封陇西郡夫人英官至中丞】栾氏【掖县人金县吏相琪妻红袄贼防掖琪与栾氏及子俱被执栾有姿色贼杀琪及其子而诱之栾奋起以头触贼骂曰我岂为犬彘所汚者哉贼怒杀之追封西河君】王氏【平度州人车劝妻劝为青州总管卒王誓不再适子文升亦早卒妇陶氏守节如姑洪武三十二年旌表省志】王三妻【季氏髙宻人王殁季为守节正统八年有司闻其事旌之曰贞节省志】李氏【胶州人王山儿妻山儿早亡李为守节天顺间旌表贞节省志】赵钱儿【胶州人刘伦妻正徳六年流贼入其家值赵捣衣奋杵击贼会贼大至遂遇害事闻旌表省志】刘氏【潍县人灵山衞指挥刘竒之子也正徳六年为贼所执欲犯之大骂触石而死旌表省志】
　　仙释徐问真【潍州人有道术与欧阳脩善一日求去甚力脩留之不可曰我友罪我与公卿游脩使人送之果有鉄冠丈夫长八尺余俟于道周以瓢覆酒于掌中以饮提笥童子遣囬不知所在童子亦发狂莫知所终尝敎脩引气愈足疾苏轼试之亦验】明浄【髙宻人少出家味定为业后南逰天台日至村中化食回值羣虎皆张口闭目若有饥相净乃以题抄饭纳其口中明日化食囬虎又如前人皆异之唐贞观三年旱召净至京祈雨大获霖海内有年乃度僧三千以酬之后还义胜寺竟莫测其所终云】僧一庵【怀莱人元末游辽东观东莱有秀气卓锡大泽山中填涧谷立殿宇从者益众禅行甚髙能前知坐乳泉石下夜有虎守卧昼则伏之洪武初设僧官选授之圎寂之前预作偈曰生本无生灭本无灭太虚浮云红炉防雪省志】
　　辽东都指挥使司【东至鸭渌江五百六十里西至山海关一千一十五里南至旅顺海口七百三十里北至开原三百四十里自都司至京师一千七百里至南京三千四百里】
　　建置沿革禹贡冀青二州之域舜分冀东北为幽州即今广宁以西之地青东北爲营州即今广寜以东之地天文箕尾分野战国属燕秦以幽州为辽西郡营州为辽东郡汉初因之武帝拓朝鲜地并割辽东属邑置乐浪莵真番临屯四郡汉末为公孙度所防三国魏置东夷校尉居襄平而分辽东昌黎等五郡置平州晋改辽东郡为国仍平州寻为慕容廆所据后魏仍为辽东郡隋初又为髙句丽所据唐征髙丽复其地置盖辽二州又置都督府九又置安东都护以统之寻为渤海大氏所防五代时地入契丹阿保机修辽东故城以居名曰东平郡寻陞南京又改为东京金初因之后置辽阳府元为东京路寻改辽阳路本朝洪武四年置定辽都衞八年改为辽东都指挥使司十年革所属州县置衞永乐七年复置安乐自在二州今领衞二十五州二
　　定辽中衞【附郭本汉襄平辽阳二县及辽东郡治所晋废辽复置辽阳县为东平郡附郭本朝洪武十年罢县十七年置衞】定辽左衞【附郭】定辽右衞【附郭】定辽前衞【附郭已上三衞俱洪武四年置为千户所十年陞为衞】定辽后衞【附郭洪武四年初置名东衞治得利嬴城寻徙治于此八年改为定辽后衞】东宁衞【附郭洪武十三年置五千户所曰东宁女直南京海洋草河各领所部夷人十九年置衞并五所为左右前后四千户所仍置中及中左二千户所以谪戌者实之】海州衞【在都司城南一百二十里本盖牟地髙丽为沙卑城渤海国为南海府辽为海州南海军治临溟县金天徳初改为澄州元废本朝洪武元年置衞】盖州衞【在都司城南二百四十里本辽东郡地髙丽为盖牟城唐置盖州渤海因之辽以路通辰韩改为辰州陞奉国军附郭置建安县金为盖州元属辽阳路省县入州本朝洪武九年废州置衞】复州衞【在都司城南四百二十里本盖牟地辽为迁民县属黄龙府后置复州怀德军改县曰永寜金改永寜曰永康元州县并废本朝洪武十四年置衞】金州衞【在都司城南六百里本盖牟地唐置金州元废本朝洪武四年置衞寻调所领中左千户所守旅顺海口】广寜衞【在都司城西四百二十里本汉辽东之无虑县西部都尉治所晋属平州唐置巫闾守捉城渤海为显徳府地置显州奉先军金改为广寜府领广寜望平闾阳钟秀四县元改府为路　本朝废州县洪武二十三年置衞】广寜中衞广寜左衞　广寜右衞【以上三衞俱在广寜衞城内洪武二十七年置初治大凌河永乐元年徙治于此】义州衞【在都司城西北五百四十里本秦辽西郡絫县东汉末为山戎所据唐始建城辽号宜州崇义军金改为义州治政县元省县州属大寜路本朝州废洪武二十二年置衞】广寜后屯衞【在义州衞城内洪武二十五年置初治旧懿州永乐八年徙治于此】广寜中屯衞【在都司城西北六百里本汉之无虑县地晋时为慕容氏所防置西乐郡隋唐以来地皆空虚辽始建锦州临海军金属大定府元属大宁路治永乐县本朝洪武二十四年置衞宣徳三年于城南二十里松山堡置中左千户所属焉】广寜左屯衞【在故锦州城内洪武二十四年置宣徳三年于城东四十里大凌河増置中左千户所属焉】广寜右屯衞【在都司城西五百四十里洪武二十六年置初冶十三山二十七年徙治扵此】广寜前屯衞【在都司城西九百六十里秦为辽西郡地汉因之晋时慕容皝置集寜县唐侨置营州后改为瑞州辽改为莱州附郭置来賔县金改曰宗州后复为瑞州元省县入州属大寜路本朝洪武二十五年置衞宣徳三年于城西五十里急水河増置中前千户所城东五十里杏林堡増置中后千户所属焉】寜逺衞【在都司城西七百七十里本广寜前屯中屯二衞地宣徳三年于此筑城置衞又于城东五十里塔山别置中左千户所于城西四十里小沙河别置中右千户所属焉】沈阳中衞【在都司城北一百二十里本挹娄国地唐时渤海置沈州辽置兴辽军后改曰昭徳金改为显徳军元改为沈阳路治辽阳故城本朝洪武二十年置衞后又以城东北八十里抚顺千户所城北四十里蒲河千户所来属】铁岭衞【在都司城北二百四十里古有铁岭城在金衞治东西五百里接髙丽界洪武二十一年置衞于彼二十六年徙今治即辽金时嚚州故地也二十九年调所领左右千户所于城南六十里懿路城永乐八年复调中千户所扵懿路正统四年又调中左千户所扵城南三十里泛河俱仍属衞】三万衞【在都司城北三百三十里古肃慎氏地后曰挹娄元魏时号曰勿吉隋曰黑水靺鞨唐贞观二年始以其地为燕州开元中置黑水府以其部长为都督刺史而置长史以监之元和以后复属渤海为上京龙泉府契丹攻渤海黑水乗间复其地号熟女真后灭辽遂建都国号曰金后迁都于燕改此为会寜府号上京元改为开元路本朝洪武二十一年置乌哲野人竒尔摩哩女直军民府二十二年罢府置衞】辽海衞【在开元城内洪武十一年置初治牛家庄二十六年徙治于此】安乐州　自在州【俱永乐七年置治开元城内所领新附夷人后徙自在州治于都司城内】
　　郡名辽东【秦名】东平【辽名】辽阳【金名】
　　形胜负山阻河控制东土　秦筑鄣塞以限要荒　临闾之西海阳之北地实要冲【以上俱元志】东北一都会【开元志南镇长白之山北浸鲸川之海三京故国五国故城亦东北一都会也】絶塞寒无树平沙势盖天【唐张乔辽东昑】
  </div>
  <div class="pagination">
   <a href="明一统志_page12.html">
    上一页
   </a>
   <span>
    ...
   </span>
   <a href="明一统志_page8.html">
    8
   </a>
   <a href="明一统志_page9.html">
    9
   </a>
   <a href="明一统志_page10.html">
    10
   </a>
   <a href="明一统志_page11.html">
    11
   </a>
   <a href="明一统志_page12.html">
    12
   </a>
   <span class="current-page">
    13
   </span>
   <a href="明一统志_page14.html">
    14
   </a>
   <a href="明一统志_page15.html">
    15
   </a>
   <a href="明一统志_page16.html">
    16
   </a>
   <a href="明一统志_page17.html">
    17
   </a>
   <a href="明一统志_page18.html">
    18
   </a>
   <span>
    ...
   </span>
   <a href="明一统志_page14.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
