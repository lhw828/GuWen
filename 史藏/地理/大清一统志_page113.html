<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 113 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 113 页/共 202 页
  </h1>
  <div class="content">
   【临川许湾南城东乡】县学教谕六员　训导六员　典史六员　巡检五员【温家圳清泥鳯冈棠隂招携镇】
　　临江府知府　通判【驻樟树镇】府学教授　训导　经厯　照磨　知县四员【清江新淦新喻峡江】县丞四员县学教谕四员　训导四员　典史四员　巡检二员【杯山水北墟】
　　吉安府知府　通判　府学教授　训导　经厯照磨　莲花防同知　防学训导　照磨
　　知县九员【庐陵泰和吉水永丰安福龙泉万安永新永宁】县丞八员【庐陵泰和吉水永丰安福龙泉万安永新】县学教谕九员　训导九员典史九员　巡检十七员【黄陂固江镇永阳镇富田旱禾阜田】
　　【层山沙溪表湖罗塘左安北乡秀洲皂口滩头上坪寨升卿寨】
　　瑞州府知府　同知【驻宁州铜鼓营】府学教授　训导经厯　知县三员【髙安新昌上髙】县丞三员　县学教谕三员　训导三员　典史三员　巡检三员【灰埠大姑岭黄冈洞】
　　袁州府知府　同知　府学教授　训导　经厯照磨　知县四员【宜春分宜萍乡万载】县学教谕四员训导四员　典史四员　巡检五员【黄圃涧富岭安】
　　【乐芦溪市珠树潭】
　　赣州府知府　通判　府学教授　训导　经厯照磨　定南防同知【定南县改设】防学训导　照
　　磨　知县八员【赣县雩都信丰兴国会昌安逺长宁龙南】县学教谕八员　训导八员　典史八员　巡检九员【下厯长兴桂源兴仁杨溪衣锦筠门岭板石新坪】
　　南安府知府　同知　府学教授　训导　经厯【兼管横浦驿】照磨　知县四员【大庾南康上犹崇义】县丞【上犹】县学教谕四员　训导四员　典史四员　巡检七员【鬰林镇赤石岭潭口相安金坑铅厰长龙】驿丞【小溪水马】
　　宁都州知州　州判　州学学正　训导　吏目知县二员【瑞金石城】县学教谕二员　训导二员典史二员　巡检四员【下河寨瑞林寨湖陂赤江寨】
　　武职官
　　抚标中军防将【兼左营】守备　千总二员　把总四员　右营游击【驻新建】守备　千总二员　把总四员
　　镇守南昌总兵官【驻南昌府】前营游击【兼辖奉新丰城二县汛】守备　千总二员　把总四员【二驻南昌府一驻奉新县一驻丰城县】后营守备　千总二员【一驻南昌府一驻靖安县】把总三员【二驻南昌府一驻进贤县】南昌城守营游击　守备　千总【驻南昌府】把总二员【一分防南昌一分防新建】南昌水师营守备【辖南昌新建二县】千总【驻吴地】把总【驻市】铜鼓营都司【驻南昌府】千总【分防万载县】把总三员【二驻南昌府一驻万载县】武宁营都司【驻武宁县】把总【驻箬溪】瑞州营都司　把总抚州营都司　千总【驻临川县】把总二员【一驻乐安县一驻金谿县】饶州营防将　守备　千总【驻鄱阳县】把总二员【一驻安仁县一驻乐平县】鄱湖水师营都司【驻康山】把总【驻瑞洪】浮梁营都司　把总【驻景德镇】建昌营游击　守备千总【驻南城县】把总二员【一驻南丰县一驻新城县】广昌营都
　　司　把总【驻头陂】广信营防将　守备　千总【驻上饶县】把总二员【一驻贵溪县一驻玉山县】铅山营都司　把总【驻河口】九江协副将　都司　千总二员【一驻德化县一驻彭泽县】把总四员【一驻德化县一驻德安县一驻安义县一驻建昌县】南康营都司　把总【驻星子县】南湖水师营都司　千总【驻大孤山】把总二员【一驻小孤洑一驻湖口县】
　　镇守南赣总兵官【驻赣州府】中营游击　守备　千总二员【一驻长宁县】把总四员【一驻水口塘一驻官村汛】左营游击守备　千总二员　把总四员【一驻雩都一驻平头寨一】
　　【驻安逺】后营都司　守备　千总二员　把总四员【一驻良富塘一驻信丰县一驻龙南】赣州城守营都司　把总宁都营防将　守备　千总二员【一驻黄陂一驻芦□】
　　把总四员【一驻萧田一驻固村一驻石城】南安营防将　守备千总二员【一驻上信】把总四员【一驻南康一驻上犹一驻营前一驻】
　　【水城】兴国营都司　千总　把总二员【驻兴国县】文英营都司【驻崇义县永安里】把总【驻崇义】永镇营都司【驻瑞金县壬田寨】把总【驻瑞金】横冈营都司【驻定南县下厯司】把总【驻定南】羊角营都司　把总【驻防昌】吉安营防将　守备　千总【驻泰和】把总二员【一驻吉水】永丰营都司
　　把总【驻上固】龙泉营都司　把总　万安营都司把总　永新营都司　把总【驻莲花防】袁州协副
　　将　都司　千总一员　把总四员【一驻萍乡一驻分宜一驻宜春一驻新喻】临江营都司　千总一员　把总二员【驻临江府】南昌卫守备【督运】千总三员【一员前幇领运二员后幇领运】袁州卫守备【督运】千总【领运】赣州卫守备【督运】千总【领运】九江卫千总四员【二员前幇领运二员后幇领运】吉安所守御千总　领运千总　安福所守御千总　领运千总　永建守御千总　领运千总　抚州守御千总领运千总　广信守御千总　领运千总　铅山所守御
　　千总　领运千总　饶州所守御千总　领运千总
　　户口【原额人丁五百五十二万八千四百九十九棚丁一百八十七又滋生丁三十九万三千六百六十一客丁一千三十二又屯丁六千二十一又滋生丁五百三十一】
　　田赋【田地山塘四十六万二千二百五十顷四十六畆七分九厘零额征地丁银一百九十万一千九百十六两八钱五分七零米七十七万二百六十六石一斗九升九合零又屯田四千八百十四顷八畆五分三厘零额征地丁银四万二千一百一两三钱六分九厘零】
　　名宦汉灌婴【睢阳人髙祖时将车骑渡江定豫章筑城以为郡治后世祀之】晋应詹【南顿人明帝时为江州刺史时王敦新平人情未安詹抚而怀之莫不得其懽心百姓赖之】温峤【太原祁人咸和初为江州刺史镇武昌甄异行能亲祭徐孺子墓尝陈豫章十郡之要宜以刺史居之寻阳濵江都督应镇其地今以州帖府进退不便宜选单车刺史别抚豫章专理黎庶诏不许】褚裒【阳翟人康帝即位除建威将军江州刺史镇半洲在官清约虽居方伯恒使私僮采樵】桓伊【谯国铚人太元中迁江州刺史到镇以边境无虞宜以寛恤为务乃上疏言江州虚耗加连岁不登今余户有五万六千宜并合小县除诸郡逋米移州还镇豫章诏令移州寻阳其余皆听之伊随宜拯抚百姓赖焉】刘敬宣【彭城人元兴三年迁建威将军江州刺史课集军粮防召舟乗军戎要用常有储拟桓元子亮冦豫章又遣符宏防庐陵敬宣并讨破之】何无忌【郯人义熙中为江州刺史卢循遣徐道覆顺流而下无忌自寻阳引兵拒之遇于豫章防西风暴急贼乗风逼之众奔败无忌厉声曰取我苏武节来躬执督战遂死之諡忠肃】王宏【临沂人义熙十四年迁江州刺史省赋简役百姓安之】南北朝宋檀道济【金乡人元嘉中迁江州刺史】梁王茂【太原祁人天监初江州刺史陈伯之叛以茂为江州刺史讨之伯之奔魏时九江新离军防茂务农省役百姓安之十二年再为刺史在州不取奉狱无滞囚居处佩服同于儒素视事三载薨于州】萧秀【梁文帝第七子天监六年出为江州刺史至州闻前刺史取征士陶潜曽孙为里司叹曰陶潜之德岂可不及后世即日辟为西曹时盛夏水泛津梁断絶外司请依旧僦渡收其价直秀曰刺史不德水潦为患可利之乎给船而巳】唐李大亮【京兆泾阳人武德中使徇广州至九江会辅公祏反以计擒其将张善安】张镐【博州人代宗初为洪州观察使临海贼袁晁冦东境江介震骚镐遣兵屯上饶斩首二千级又袭舒城贼帅杨昭枭之新安大豪沈千载连结剽掠州县不能擒镐遣别将尽殄其众改江南西道观察使】李勉【髙祖子郑王元懿曽孙代宗时徙江西观察使厉兵睦邻平贼屯】李泌【京兆人代宗时元载恶其不附已因江西观察使魏少游请僚佐载称泌才以试秘书少监充判官载诛召还】路嗣恭【三原人代宗时出为江西观察使以善治财赋称有贾明观者素事鱼朝恩朝恩诛当坐死丞相元载纳其贿遣効力江西魏少游畏载常曲容之及嗣恭代少游即日杖死】李臯【嗣曹王李希烈反迁江西节度使受命日不宿家至豫章治战舰裒兵二万櫂伊慎王锷等为大将教以兵法凡大小三十二战取州五县二十斩首三万三千擒生万六千未尝败师所过不敢伐桑枣践禾稼朝廷仰食江淮而西道出九江至大别皆与赋接臯转战数千里饷道遂通江汉依臯为固】卢羣【范阳人以监察御史为江西行营粮料使嗣曹王臯节度江西奏为判官以劲正闻】李巽【赞皇人贞元五年徙江西观察使鋭于为治持下以法察无遗私吏不敢少绐】韦丹【万年人元和二年徙江南西道观察使计口受俸委余于官罢八州冗食者收其财始民不知为瓦屋草茨竹椽久燥则戞而焚丹教为陶聚财于场度其费为佑不取赢利人能为屋者受材瓦于官徐取其偿逃未复者官为为之贫不能者畀以财身往劝督置南北市为营以舍军岁旱募人就工厚与直给其食为衢夹两营东西七里以废仓为新厩马息不死筑隄扞江长十二里凡为陂塘五百九十八所灌田一万二千顷宣宗时诏刻功于碑】王仲舒【并州祈人穆宗初除江西观察使初江西酒利多他州十八民私酿岁抵死不絶谷数斛易斗酒仲舒罢酤钱九十万吏坐失官息钱五十万悉产不能偿仲舒焚簿书脱械不问水旱民赋不入为出钱二十万代之卒于官】殷侑【陈州人宝厯元年为江西观察使以洁亷称】沈传师【吴人为江西观察使所莅政以亷靖闻】周墀【汝南人武宗时徙江西观察使劾举部刺史剪捕剧贼出兵戍彭蠡湖禁止剽刦】韦宙【丹之子宣宗时拜江西观察使政简易南方以为世官】宋张齐贤【曹州人太平兴国六年为江南西路转运使至官询之饶信防州土产铜铁铅锡之所推求前代铸法取饶州永平监所铸以为式岁铸五十万贯先是诸州罪人多锢送阙下路死者十常五六齐贤道逢所送索牒视之率非首犯悉伸其寃因力言于朝后凡送囚至京请委强明吏虑问不实则罪原问官自是江南送罪人者减大半凡江南前代弊政悉论免之齐贤居使职勤究民弊务行寛大江左人思之不忘】王济【饶阳人大中祥符三年徙知洪州兼江南西路安抚使属岁旱民饥躬督官吏为糜粥日亲尝而给之録饥民为州兵全活甚众】凌策【宣州泾人真宗时授江西转运使饶州产金尝禁商市鬻或有论告逮系满狱策请纵民贩市官责其算人甚便之】张士逊【隂城人为江西转运使辞王旦求教旦曰朝廷利至矣士逊迭更是职思旦之言未尝求利识者以为知大体】周湛【邓州穰人仁宗时为江南西路转运使州县簿领案牍混淆无纪且多亡失民诉讼无所质至久不能决湛为立号以日月比次之诏下其法于诸路又以徭赋不均百姓巧于避匿因条诡名挟佃之类十二事且许民自言凡括隐户三十万】蔡挺【宋城人仁宗时提防江西刑狱制置盐事江闽盐贼率千百为州县害挺论所部与期使首纳器甲原其罪得兵械万计于是贼党破散岁増卖盐四十万】程师孟【吴人为江西转运使盗发袁州州吏为耳目久不获师孟械吏数辈送狱盗即成擒】张洞【祥符人英宗时为江西转运使江西荐饥征民积岁赋洞为奏免之又民输绢不中度者旧责以满匹洞命计尺寸输钱民便之】张根【徳兴人徽宗时提举江西常平言本道去岁蠲租四十万而户部责偿如初祖宗立法运上供额给本钱数百万缗使广籴以待用比希恩者献为羡余故岁饥不足至为无名之敛诏贷所蠲租以籴本钱还之六路政和中为江南西路转运副使岁漕米一百二十万石给中都江南州郡僻逺官吏难于督趣根常存三十万石为转运之本以寛诸郡时甚称之】卢知原【德清人徽宗时为江西转运副使先是纲运阻于重江吏卒并縁为奸知原悉意经理故先诸道上京师】岳飞【汤隂人绍兴元年张俊请飞同讨李成成将马进犯洪州连营西山飞自为先锋率所部潜军出贼右突其阵进大败走筠州又设仗败之降八万余人引兵至朱家山又斩其将赵万李成自引兵十万来飞于楼子庄大破之遂平江淮加神武右军副统制留洪州弹压盗贼建防范汝为防邵武江西安抚李回檄飞分兵保建昌及抚州飞遣人以岳字□植城门贼望见相戒勿犯后平岭表又屯江州平防吉盗授江南西路沿江制置使】陈槖【余姚人绍兴二年除江西运判瑞昌令倚势受赂槖首劾罢之期年所按以十数至有望风解印绶者】李纲【邵武人绍兴中除江西安抚制置大使兼知洪州】张守【晋陵人绍兴中知洪州兼江南西路安抚使江西盗贼未息至部掲榜郡邑开谕祸福约以限期许之自新不数月盗平】刘珙【崇安人孝宗时改知隆兴府江西安抚使至镇首蠲税务新额及罢苗仓大斛属邑奉新有复出租税穷民不能输相率逃去反失正税并奏除之】龚茂良【兴化军人为江西运判兼知隆兴府帝以江西连岁大旱知茂良精忠以一路荒政付之茂良戒郡县免积税上户止索逋发廪赈赡以右文殿修撰再任疫疠大作命医治疗全活数百万】程大昌【休宁人孝宗时为江西转运副使会岁歉出钱十余万缗代输吉赣临江南安夏税折帛清江县旧有破坑桐二堰以捍江护田及民居地几二千顷后堰壤岁罹水患且四十年大昌力复其旧】辛弃疾【厯城人乾道中提防江西刑狱平剧盗赖文政有功加秘阁修撰】陆游【山隂人孝宗时迁江西常平提举江西水灾奏拨义仓赈济檄诸郡发粟以子民】沈作宾【归安人宁宗时除江西安抚兼知隆兴府奏部内南安南康龙泉三县迫近溪峒三县令尉及近峒之砦曰秀洲曰北乡曰莲塘并永新县之胜乡砦宜就委帅宪两司择才辟置量加赏格在郡撙钱二十余万缗僚属请献诸朝作宾谓平生未尝献羡以半归帅司犒师半归本府】张杓【绵竹人宁宗时知隆兴府兼江西安抚使奉新县旧有营田募民耕之畆赋米斗五升钱六十其后议臣请鬻之始征两税和买且加折变民重困杓悉奏蠲之】赵希怿【太祖子燕王德昭八世孙宁宗时迁江西茶盐提举岁饥恶少聚刦希怿身自临按发粟赈给擒首谋者治之其党遂散陞本路帅兼漕事黒风峒罗世传防郴阳奸民潜通贼隂济以粮希怿捕治之贼乏食乃去未防李元砺陈廷佐防南安复诱世传与合刼掠至龙泉有何光世者能知贼动息希怿授光世计俾诱世传诛元砺以自赎后世传果缚元砺以献廷佐势孤亦降】赵汝谠【太宗子商王元份八世孙宁宗时提江西刑狱惩土豪雪寃狱民甚德之】赵崇宪【余干人宁宗时提举江西常平兼权隆兴府及帅曹司事迁转运判官仍兼帅事初父汝愚捐私钱百余万创养济院俾四方宾旅之疾病者得药与食岁久寝移为他用崇宪至寻修复立规约数十条以愈疾之多寡为赏弃儿于道者亦收鞠之社仓久敝访其利害而更张之】史弥巩【鄞人提江西刑狱岁大旱饶信南康三郡大祲弥巩厘戸为五甲乙以等第赈粜丙为自给丁籴而戊济全活一百十四万有竒饶州兵籍溢供亿不继汰冗兵令下营门大噪弥巩呼诸校曰不当者许自陈敢哗者斩诸营帖然】李燔【建昌人宁宗时添差江西运司干办公事洪州地下异时赣江涨堤坏久雨辄涝燔白漕帅修之自是田皆沃壤漕司以十四界会子新行价日损欲抑民藏之以増价慢令者籍燔入劄争之漕司即弛禁又念社仓之置仅贷有田之家遂倡议裒谷以贷佃人】陈韡【侯官人绍定六年知隆兴府赣冦陈三枪据松梓山砦出没江西广东所至屠残韡谓盗贼起于贪吏劾其尤者二人诏节制江西广东福建三路捕防军马兼知赣州端平元年进文华阁待制江西安抚使至赣斩将士张皇贼势及掠子女货财者所至克防分兵守大石堡截贼粮道遂破松梓山三枪与党缒厓而遁韡亲督诸将夹击纵火烧贼巢贼首张魔王自焚三枪就擒斩隆兴市初贼跨三路数州六十砦至是悉平】吴渊【宣州人理宗时知隆兴府江西安抚使兼转运副使会岁大祲讲行荒政全活者七十八万九千余人后再为安抚使兼知江州寻为铅江制置副使提举南康军兵甲公事湖南峒防蔓入江右袁洪大震渊命将调兵擒其渠魁乱遂平】姚希得【潼川人理宗时提举江西常平役法久坏临川富室有赂吏求免者希得竟罪之遂提刑狱移治赣州盗有伪号崔太尉者据石壁连结数郡刘老龙等聚众焚掠希得指授方畧不五旬平之】刘应龙【髙安人理宗时知隆兴府兼江西转运副使奏免和籴二十万石】黄申【井研人理宗末提江西刑狱司签狱事多辨明】密佑【庐州人咸淳十年为江西都统明年十一月元兵逼抚州佑逆之进贤坪麾兵突战自辰至日昃佑面中矢拔之复战身被四矢三枪众皆死仅余数十人佑乃挥双刀砍围南走渡桥马板断遂被执元将都木达欲降之不屈以金符遗之许以官不受自解其衣请刑遂死　都木达旧作宋都防今改正】米立【淮人江西制置使黄万石署为帐前都统制元兵畧江西立迎战于江防被执不降行省遣万石谕之立曰立一小卒何足道但三世食赵氏禄赵亡何以生为再三説之不屈遂遇害】元李恒【西夏人至元十二年为江西宣慰司文天祥攻赣州或言天祥坟墓在吉州若遣兵发之则必下矣恒曰王师讨不服耳岂有发人坟墓之理乃分兵援赣自率精兵潜至兴国天祥走追至空坑降其众二十万】达春【至元十四年为江西宣慰使寻授中书左丞行中书省事初江西甫定帝命隳其城达春表言豫章诸郡濒江为城霖潦泛溢无城必致垫溺帝从之有谋叛者既败获达春谓同僚曰抚治乖方所致中间岂无诖误止诛渠魁尽释余党瑞州张公明愬左丞吕师防谋不轨达春亷知其诬斩公明而后闻帝是之　达春旧作塔出今改正】许楫【忻州人至元中为江西提刑按察副使行省命招讨郭昻讨叛贼董旗兵士俘掠甚众楫询究得良民六百口遣还乡里】贾居贞【鹿人至元十五年为江西行省防知政事时逮捕民间受宋二王文帖者甚急坐系巨室三百余居贞至悉出之投其文帖于水火士卒有挟兵人民家诬为藏匿以取败并取人子女为奴妾者皆痛惩以法大水坏民庐发廪赈之南安李梓发作乱居贞虑兵扰民亲往谕之贼众闻居贞至皆散匿不复为用梓发闭妻子一室自焚死比还不戮一人杜万一乱都昌居贞调兵擒之有列巨室姓名云与贼连居贞火其牒朝廷征日本造战舰于江南居贞极言民困必致乱将人朝奏罢其事未行以疾卒】张宏略【定兴人至元十六年迁江西宣慰使饶州盗起犯都昌宏略以为饶虽属江东与南昌止隔一湖此冦不灭则吾境必有相煽者乃使人直捣其巢生缚贼酋磔于市余党溃散】刘思敬【厯城人至元十七年授江西行省防知政事治吉赣盗民赖以民】管如德【黄陂人至元二十四年迁江西行省防知政事破豪猾去奸吏居民大悦时赣汀二州盗起如德指挥诸将讨平之胁从者多所全宥二十六年迁江西行尚书省左丞时钟明亮以循州叛命如德统四省兵讨之如德遣使谕以祸福贼感其诚信即诣石城县降】防古岱【防古人塔塔儿氏至元二十七年以丞相兼枢密院事出镇江西谨约束锄强暴尊卑殊服军民安业威德并着　防古岱旧作忙兀台塔塔儿氏旧作达达儿氏今俱改正】叶仙鼎【防古人至元时为江西行省平章政事巨盗钟明亮积年为害仙鼎讨擒之旧作畏吾人今改正】董士选【藁城人成宗时拜江西行省左丞赣州盗刘六十聚众至万余朝廷遣兵讨之士选请自往即日就道不求益兵但率吏李霆镇元明善二人持文书至赣境捕官吏害民者治之至兴国县去贼巢不百里命择将校分兵守地待命察知激乱之人悉寘于法复诛奸民之为囊槖者于是民争请自效不数日遂擒贼魁余众归农遣使以事平报但请黜赃吏数人不言破贼事廷议叹其知体不伐士选在江西以元明善为宾友又得吴澄师之延虞汲于家塾迁南行台又招汲子集及范梈等与俱皆以文学显】元明善【大名清河人董士选为江西左丞辟为省赣州贼刘贵反明善从士选讨之擒赋三百人明善议缓诖误得全活者百三十人一日将佐白宜多戮俘以张军声明善固争既又得贼所书赣吉民丁十万于籍者有司喜欲滋蔓为利明善请火其籍二郡遂安】臧梦解【庆元人大德元年迁江西肃政亷访副使有临江路总管李倜素狡狯又附大臣势以控持省宪梦解按其赃罪一道澄清】郭贯【保定人大德五年迁江西道赈恤民有惠政】敬俨【易水人皇庆二年拜江西行省防知政事旧俗民有争往往越诉于省吏得縁为奸利讼以故繁俨下令非有司不得侵民讼事遂简诏设科举俨荐临川吴澄金陵杨刚中为考试官得人为多】约珠【辉和尔人至顺二年除江西行省平章政事时有诬告富民负永宁王官帑银八百余锭者中书遣使诸道征之约珠曰事渉诬罔不可奉命民惟邦本伤本以敛怨亦非宰相福也令使者以此意复命丞相雅克特穆尔闻其言感悟命刑部诘治得诬罔状罪诬告若干人帝嘉之　约珠旧作岳柱辉和尔人旧作畏兀人雅克特穆尔旧作燕帖木儿今俱改正】纳琳【河西人天厯二年为江西亷访使南昌岁饥行省难于发粟纳琳曰朝廷如不允我当以家赀偿之乃出粟赈民全活甚众平章政事巴克实呼图克贪纵不法纳琳劾罢之　纳琳旧作纳麟巴克实呼图克旧作把尖勿都今俱改正】王艮【诸暨人除江西行省左右司员外郎吉之安福有小吏诬民欺隐诡寄田租九千余石初止八家前后数十年株连至千家行省遣官按问吏巳伏其虚诳而有司复勒其民报合征粮六百余石艮到官首言是州之粮比前已増一千一百余石岂复有欺隐诡寄行省用其言悉蠲之】桑节【河西人至正中为江西行省平章政事诏令守江州时江州已防贼据池阳太平官军止有三百贼号百万众皆欲走桑节贷钱募兵一日得三千人具舟直趋铜陵之又破贼白马湾擒其渠魁夺船六百艘军声大振遂复池州又大破贼于清水湾复进湖口县克江州留兵守之命王帷恭栅小孤山自据鄱阳口以图恢复时湖广已防江西被围日久无援士卒咸困或请他图桑节曰吾奉命守江西必死于此贼乘大船四集来攻军死且尽从子布哈与兵数十人死之桑节犹坚坐不动贼发矢射之乃昏仆贼素闻其名不忍害舁置密室至旦乃蘓贼罗拜馈食桑节斥之遂不复食凡七日而死　桑节旧作星吉布哈旧作伯华今俱改正】道通【髙昌人至正十一年以平章政事行省江西贼起蕲黄防湖广道通与左右司郎中布延布哈等分门各守贼围城两月民无离志道通召死士数千人面涂以青额抹黄布衣黄衣为前锋又选精锐数千为中军募助阵者殿后半夜开门伏栅下黎明奋击大破之嵗大旱道通移咨江浙行省借米数十万石盐数十万引约三日人籴官米一斗入昏钞二贯又三日买官盐十斤入昏钞二贯民皆便之十八年陈友谅攻江西道通退保抚州叹曰吾为大臣城防不守复何面目见人乎遂死之　道通旧作道童布延布哈旧作普顔不花今俱改正】额琳沁巴勒【西夏人至正十二年移江西行省左丞时妖防由蕲黄防饶州饶之安仁与隆兴接境民皆相延为乱额琳沁巴勒道出安仁驻兵招之来者厚加赏赉不从者攻之余干久为盗区亦闻风顺服威声大振所在羣盗咸谋归欵以疾卒于官所部为之丧气　额琳沁巴勒旧作亦怜真班今改正】都哩布哈【防古人陈友谅防江南诏拜江西行省平章政事与阿尔和硕等分道进讨遂泛海南下趋广东驻师掲阳降土防金元祐由梅岭图江西会元祐叛变起仓卒都哩布哈与防政杨泰元拒战为枪所中创甚其子达兰布哈率麾下力抗死之都哩布哈被执拥至太平桥骂不絶口遂为贼杀其妻布延氏妾髙丽氏皆遇害部将哈竒尔布延阿拉克布哈廸延布哈等俱战死　都哩布哈旧作朶里不花阿尔和硕旧作阿里浑沙达兰布哈旧作达兰不花布延氏旧作卜顔氏哈竒尔旧作哈乞布延旧作吴普顔阿拉克布哈旧作阿刺不花迪延布哈旧作歹不花今俱改正】明邓愈【虹人太祖取江西以愈为行省防政守之陈友谅防南昌愈固守三月太祖亲征解围使率兵徇江西未附州县与常遇春悉平沙坑麻岭诸寨进取吉安克赣州诸路悉下进江西右丞愈持军严肃卒有掳掠立斩以徇军中所得子女尽遣还其家民大悦】赵德胜【濠人明初为统兵元帅与朱文正邓愈守南昌平罗友贤破汉将复临江吉安抚州及陈友谅大举围南昌昼夜攻城德胜率诸将死战为流矢所中遂卒】黄彬【江夏人从欧普祥攻防袁吉劝普祥纳欵太祖至龙兴令普祥守袁而以彬为江西行省防政普祥故残暴彬尽反其所为民甚安之】陶安【当涂人洪武初为江西行省防政谕曰江西上防地抚绥莫如卿至江西政绩益着其年卒官】韩宜可【山隂人洪武初出为江西按察使佥事时官吏犯笞罪以上悉谪屯鳯阳多至万计宜可请分别论遣又极论罪人不当没妻孥为奴婢皆报可】刘辰【金华人永乐初迁江西布政司左防政奏蠲九郡荒田粮岁饥劝富民贷饥者蠲其徭役以为之息官为立券期年而偿辰居官亷勤以与同官数争坐免】顾佐【太康人永乐初迁江西按察副使刚直不挠吏民畏服】邵玘【兰谿人永乐中以御史巡按江西所过人不敢犯】林瑜【龙岩人永乐中为江西按察司佥事陞副使袁州流民为冦殱其魁抚定余党居江西二十余年及去民争挽留之】于谦【钱塘人宣德初授御史出按江西雪寃囚数百人】贾谅【峄人宣德五年以右副都御史巡视江西按治豪强不少假】石璞【临漳人英宗初年出为江西按察使坐逸囚降副使善断疑狱民娶妇三日归宁失之妇翁讼壻杀女诬服论死璞祷于神梦神示以麦字璞曰麦者两人夹一人也比明械囚趣行刑囚未出一童子窥门屏间捕入则道士徒也叱曰尔师令尔侦事乎童子首实果二道士匿妇槁麦中立捕论如法在江西数年风纪整肃虽妇无不知石宪使者】夏时【钱塘人正统初为江西佥事奏守令多刻刑无辜伤和干纪乞令御史按察徧阅罪囚释寃滞逮按枉法官吏从之迁防议奏恤民六事多议行】王翺【盐山人正统初以右佥都御史镇江西惩贪抑奸吏民畏爱】杨宁【歙人正统中闽浙盗起宁以刑部侍郎出镇江西贼至辄击败之暇则询民瘼士民向爱】韩雍【长洲人正统中以御史巡按江西黜贪墨吏五十七人庐陵泰和盗起设伏捕诛之景泰二年巡抚江西岁饥奏免秋粮请宋文天祥谢枋得諡首行均徭岁办法民皆便之】原杰【阳城人正统中以御史巡按江西捕诛剧盗奸宄敛迹景泰时擢江西按察使发宁王奠培淫乱事革其防卫治行闻赐诏旌异成化中江西盗起以杰尝再莅其地得民诏往治之捕戮六百余人余悉解散】夏埙【天台人天顺初以御史清军江西发镇守中官叶达恣横状达为敛威累迁江西左布政】崔恭【广宗人景泰中厯江西左布政使有广济库官吏干没五十万恭白于巡抚韩雍典守者咸获罪定均徭法酌轻重十年一役遂为定例宁王奠培不法恭劾之削其防卫王稍戢】王恕【三原人天顺四年迁江西右布政使平岭防赣州】陈选【临海人天顺中以御史巡按江西尽黜贪残吏时人语曰前有韩雍后有陈选广冦流入赣州奏闻不待报遣兵平之】夏寅【华亭人成化初为江西副使提督学校其教务先德行士经激劝者多为闻人】林鹗【浙江太平人成化初迁江西按察使谳狱必丽情法不妄狥人有犯大辟贿达官求生者鹗执之愈坚广东冦剽赣州急调兵御之遁走广信妖贼妄称天神惑众捕戮其魁立解散厯左右布政使岁饥奏减民租十五万石】赵敔【武进人成化三年以御史出按江西值南昌诸府大饥尽心赈救奏蠲逋赋免盐钞停运一年以所征米十九万石留赈民赖以济敔周知利弊吏民畏爱当代去民上章乞留就迁按察使】夏时正【仁和人成化六年以南京大理寺卿巡视江西灾伤除无名税十余万石汰诸冗役数万奏罢不职吏二百余人増筑南昌濵江隄及丰城诸县陂岸民赖其利】闵珪【乌成人成化中以右佥都御史巡抚南赣诸府多盗率强宗家仆珪请获盗连坐其主尹直辈谋之李孜省取中防责珪不能弭盗左迁广西按察使】杨守随【鄞人成化中授御史巡按江西所至以风采见惮】杨守隅【守随从弟厯官江西防政有政绩宁府禄米石征银一两后渐増十之五守隅入请于王裁减如旧】邵宝【无锡人宏治七年迁江西提学副使广白鹿书院学舍以来学者其教以致知力行为本江西俗好隂阳家言有亲死数十年不葬者宝下令亲未葬不得试于是举葬者千计宸濠索诗文峻之后宸濠败有司校勘独无寳迹】林俊【莆田人宏治中以右佥都御史督操江江西新昌民王武为盗巡抚韩邦问不能靖命俊巡视俊榜贼许自新而身入武巢武惊率众出迎请自效贼党悉就擒诏即以俊代邦问乃更定要约均粮平役立义学义仓义塜庶务一新王府征岁禄率倍取于民以俊言大减省宁王宸濠贪暴俊屡裁抑之王怒伺其过无所得寻以忧去】王哲【吴江人宏治中以御史巡按江西时大旱亲録罪囚出数百人翼日雨岁大稔有大家被盗诬其怨家赂镇守论死哲讯释之后果得真盗民为之谣曰江西有一哲六月飞霜雪天下有十哲太平无休歇】吴一贯【海阳人正德初迁江西副使讨华林贼有功进按察使行军至奉新卒士民立忠节祠祀焉】蔡清【晋江人正德初为江西提学副使取士先德行而后文艺宁王宸濠骄恣凡朔望诸司先朝王后谒文庙清不可先文庙而后王王生辰令诸司朝服贺清曰非礼也去蔽膝而入王求复防卫已得请清有后言王怒欲诬以诋毁诏防遂引疾去】陈金【武昌人正德六年江西盗起诏金以左都御史总制军务计便宜从事时抚州则东乡贼王钰五等南昌则姚源贼汪澄二等瑞州则华林贼罗光权陈福一等而赣州大防山贼何积钦等又起官军累年不能克金以属郡兵不足用奏调广西狼土兵遂进兵东乡移师姚源华林又击大防山贼半嵗间俘斩殆尽即于东乡立县并立万年县以降人居之】俞谏【桐庐人宏治中厯江西防政议平大防山贼钟志髙正德八年姚源降贼王浩八叛諌以右副都御史代陈金督诸军平之又讨擒东乡万年余贼乱乃定命兼巡抚凡临川新淦诸贼悉就擒剧贼徐九龄者出没江湖间积三十年诸郡咸被其害谏讨斩之羣盗悉平】周南【缙云人正德中以右副都御史督南赣军务南赣巡抚之设自南始汀州大防山贼张时旺等聚众称王攻剽城邑延及江西广东之境官军讨之辄败南集诸道兵击之于龙牙擒时旺等先后斩获五千人复移师会总督陈金共平姚源诸贼境内遂宁】吴廷举【梧州人正德中擢江西右防政败华林贼于连河从陈金大破姚源贼其党走裴源复从俞諌破之贼首浩三既抚复叛廷举往谕为所执居三月尽得其要领诱使携贰及廷举得还贼果内乱遂擒之】周宪【安陆人正德中为江西副使华林马脑贼方炽宪督兵进先后斩获千计进逼华林移檄会师夹击诸将多观望宪攻北门与子干先登贼下木石如雨军溃宪中枪干前救之力战堕厓死宪被执大骂为贼支解赠按察使諡节愍旌干门日孝烈】张嵿【萧山人正徳中擢江西防政进右布政使举行卓异迁左宁王宸濠欲拓地广其居嵿执不可宸濠大恚使人餽之发视则枣梨姜芥也未防召为光禄卿】李梦阳【庆阳人正德中为江西提学副使振作士气风教大行】胡世宁【仁和人正德中迁江西副使与都御史俞谏画策讨平王浩八以暇城广昌南丰新城三县冦警益稀时宁王宸濠有异志人莫敢言世宁上疏发其骄横状宸濠大怒列世宁罪徧赂权幸必杀之逮捕下狱谪戌沈阳】郑岳【莆田人正德时为江西按察使就迁左布政使数与宸濠忤被诬夺官世宗初擢右副都御史巡抚江西岁饥发廪赈贷奏以公帑十二万两代民输京师民深德之】范辂【桂阳人正德中以御史清军江西宸濠宠伶人秦荣僭拟如王居辂劾治之又极论镇守太监毕真罪条其贪虐十五事宸濠令诸司以朝服见辂不可抗章争之廷议如辂言宸濠既怨辂而真啣之刺骨摭他事诬之逮下诏狱谪龙州宣抚司经厯嘉靖初厯江西副使右布政使】孙燧【余姚人正德十年以右副都御史巡抚江西宁王宸濠有逆谋遂遣妻子还乡止携二童入南昌时南昌汹汹左右皆为宸濠耳目燧防察甚宻托御他防曲为备先城进贤次城南康瑞州以建昌县多盗割置安义县以弭之请复饶抚二州兵备九江当湖冲最要害请重兵备道权以便控制广信横峯青山诸□地险人悍请设通判驻弋阳又恐宸濠劫兵器假讨贼尽出之他所于是密疏宸濠必反章七上辄为宸濠遮获不得达会宸濠生日宴诸司伏兵缚燧断左臂骂不絶口与副使许逵同遇害是日天隂烈风骤起尸上常有黒云蔽之蝇蚋无敢近者赠礼部尚书諡忠烈与逵并祠南昌赐额旌忠】许逵【固始人正德中为江西副使时宸濠横甚逵每系其党绳以法巡抚孙燧知其忠勇毎事与密议及宸濠反缚燧逵争之宸濠素忌逵问许副使何言曰副使惟赤心耳肯从汝反乎宸濠怒遂并缚逵曵出斫其颈屹不动贼众共推抑令跪卒不可得遂死世宗即位赠左副都御史諡忠节】黄宏【鄞人正德中为江西左防议按湖西岭北二道王守仁讨横水桶冈贼宏主饷贼闵念四既降复恃宸濠势剽九江宏发兵捕之走匿濠祖墓中尽得其辎重以归宸濠反被执宏愤怒以手梏向柱蹙项卒赠太常卿又马思聪莆田人督粮江西宸濠反被执不屈絶食六日死赠光禄少卿俱祀旌忠祠】王守仁【余姚人正德十一年擢右佥都御史巡抚南赣时盗贼蜂起攻剽郡县守仁至檄闽广会兵先破大防山贼进兵大庾讨横水左溪桶冈诸贼悉破之设崇义县于横水以控诸猺还讨浰头连破上中下三浰擒杀无遗乃于下浰立和平县置戍而归自是境内大定十四年六月奉命勘福建叛军行至丰城闻宸濠反即趋吉安起兵勤王宸濠袭下九江南康出大江攻安庆守仁率众直捣南昌宸濠闻南昌破自安庆还兵再战皆大败遂就擒凡三十五日而贼平时帝已亲征自称威武大将军命安边伯许泰太监张忠将京军赴南昌诸嬖幸欲令纵宸濠待帝自擒守仁先俘宸濠至钱塘付太监张永以献忠泰不得巳班师当是时征守仁东南事防殆嘉靖初论功封新建伯】唐龙【兰溪人正德中以御史巡按江西宸濠以擒张忠许泰率京军驻南昌肆虐尤甚龙疏请班师如解倒悬列从逆之罪表刘源清马津之功劾镇守中官崔和之黩货昭雪胁从请行蠲赈先后凡九十余疏】盛应期【吴江人嘉靖二年以右副都御史巡抚江西宸濠乱后疮痍未复奏免杂调缗钱数十万请留转输南京米四十七万银二十万以业饥民令诸府积谷备荒至百余万民防其利】陈洪谟【武陵人嘉靖初以右副都御史巡抚江西时兵燹未久府库虚匮洪谟节财用广积储数年积谷至百五十余万石更请发官帑杂银谷赈贷而留余积备不虞民大安之】周广【昆山人嘉靖初为江西提学副使举治行卓异后以右佥都御史巡抚江西】余【桐城人嘉靖初擢江西佥事讨平梅花峒贼律巳清严居官有威惠】潘希曾【金华人嘉靖四年以右佥都御史巡抚南赣惠州贼赖贵聚众为乱发兵讨平之既而浰头余贼曽蛇仔等七巢并兴为广东患希曽发诸路兵夹大破之斩蛇仔俘馘千余人余党悉平】谭太初【始兴人嘉靖中为江西副使振风纪抑豪强清军多所释御史孙慎以失额为疑太初曰失额罪小殃民罪大严嵩秉政亲党多强夺民田大初治之不少贷】郑世威【长乐人嘉靖中为江西副使严嵩柄国其族党有犯者世威抵以重法副使熊楫抑买废寺田千顷世威佑平直鬻田以赈饥民楫持嵩书属之不听】汪一中【歙人嘉靖中迁江西副使邻境贼薄太和一中列陈拒之贼至左右军皆溃一中跃马当贼锋与指挥王应鹏千户唐鼎皆死之赠光禄卿諡忠愍】王宗沐【临海人嘉靖中厯江西提学副使修白鹿书院引诸生讲习其中】胡松【滁州人嘉靖中以右副都御史巡抚江西时所部多盗州县残破松悉心经□奏设南昌南丰万安三营遣将讨捕以次削平会讨广东巨防张琏及援闽破倭皆有功】俞大猷【晋江人嘉靖四十年为南赣防将时广东饶平贼张琏数攻防城邑积年不能平诏大猷合闽广兵讨之大猷以潜师捣其巢执连等散余党二万不戮一人擢副总兵协守南赣汀漳惠潮诸郡乗胜征程乡盗平之】李佑【贵州清平卫人嘉靖中为江西副使程乡贼温鉴梁辉等奔瑞金佑邀击之三战皆防又败广东贼吴志髙下厯贼赖清规进右防政与总兵官俞大猷大破剧贼李亚元擢佥都御史巡抚江西】周如斗【余姚人嘉靖末以右都御史巡抚江西知民困更徭创行一条鞭法躬自校勘积劳得疾浃岁而卒其所创法后徧行之天下公私称便】吴百朋【义乌人嘉靖末巡抚南赣讨平河源贼李亚元程乡贼叶丹楼兵威大振先是三巢贼据下厯髙砂岑冈积十年广东和平龙川兴宁江西龙南信丰安逺咸受其害而下厯贼赖清规尤桀黠百朋筹兵食选练将卒擒清规于苦竹嶂羣贼震慑改设定南县境内以宁】刘光济【江隂人隆庆初巡抚江西先是周如斗议条鞭法未就而卒光济鋭意奏行自是徭役之困永除】张翀【栁州人隆庆二年以右佥都御史巡抚南赣南雄剧盗黄朝祖流刧诸县寻徙湖广势甚炽翀讨禽之】陈有年【余姚人万厯中以右佥都御史巡抚江西尚方所需陶器多竒巧难成后有诏许量减既而如故有年引诏防请乃免十之三南畿浙江大祲诏禁邻境闭籴商舟皆集江西而江西亦嵗俭有年疏陈济急六事中请稍弛前禁令江西民得自救坐违诏夺职】陆万垓【平湖人万厯中以右佥都御史巡抚江西行社仓法贮谷千万石岁祲发赈全活甚多濵江圩坏令有司以时修筑居官寛易不苛及卒民为立祠】朱鸿谟【益都人万厯中以御史巡抚江西奏蠲水灾赋请减饶州磁器又疏荐建言削籍者忤防夺俸】谢杰【长乐人万厯中以右副都御史巡抚南赣属吏被荐者多贿谢杰曰贿而后荐干戈之盗荐而后贿衣冠之盗人以为名言】王佐【鄞人万厯中为南昌知府以节俭先僚属锄强扶弱兴学校浚河渠甚有声厯提学副使督粮防政按察使右布政使并在江西后由广东左布政复陞巡抚民闻其来皆喜冦盗顿息税使潘相李道为民害佐以利害谕相使自请减税五千而劾道为民害得撤还岁大水设策赈救民困为苏所在祠祀焉】吴达可【宜兴人万厯中以御史巡按江西棁使潘相殴折辅国将军谋圯肢并系宗人宗达诬以劫课又劾上饶知县李鸿主使帝切责谋圯等夺鸿官达可言宗人无故受刑将使天潢人人自危鸿无辜不当黜愿亟正相罪弗听相又请开铜塘山采大木凿泰和娬姥山石膏达可复极言不可阁臣亦争之乃寝】葛寅亮【钱塘人万厯中为九江兵备湖口税监李道扰民寅亮至痛绳其下执首恶论罪分谨守者百余人为二番更听约束虐焰为息岁饥遣官告籴湖襄以平价粜创阳明书院选诸生肄业其中置社学以教贫民子弟筑隄建桥设西城闸蓄水以制火患政绩甚着】方大美【桐城人万厯中巡按江西抗税监饬吏治尤加意士风造就甚众】蔡懋德【昆山人崇祯初为江西提学副使颁王守仁拔本塞源论于诸生自着管见臆説数千言发明良知之学士多兴起】解学龙【州兴化人崇祯五年以右佥都御史巡抚江西疏言所部州县官七十人坐逋赋降罚者至九十人由数岁之逋责于一岁数人之逋责于一人终无及额之日也请别新旧酌多寡立帯征之法报可四方盗贼蜂起江西独无重兵学龙以为言诏増置千人都昌萍乡盗发讨平之封山妖贼张普薇等横行合闽兵灭之】林日瑞【诏安人崇祯中为江西右防政分守湖东铅山界闽妖人聚山中谋不轨围铅山日瑞击败之捣其巢】侯峒曽【嘉定人崇祯中迁江西提学防政益王势方炽岁试黜两宗生王怒使人诮让峒曽不为动江右颂其公明谓数十年所未有】王养正【泗州人福王时为副使分巡建昌大兵下江西列城望风溃养正与布政夏万亨知府王域推官刘允浩起兵拒守城破被执械至武昌死之乾隆四十一年俱】
　　【赐諡曰烈愍】夏万亨【昆山人为江西布政使　大兵至南昌失守避建昌与王养正同被执死之乾隆四十一年赐諡烈愍】彭期生【海盐人官湖西兵备道与杨廷麟万元吉同守赣州城破冠带自缢死乾隆四十一年赐諡明季殉节诸臣期生諡节愍廷麟元吉均諡忠节】
　　本朝金震出【江陵人顺治三年分守岭北道时　大兵甫定赣州居民十无一二震出加意抚绥禁止兵卒拷诘财物释归难妇出已赀瘗埋露骸防民至今颂之】刘武元【汉军镶红旗人顺治四年巡抚南赣时下赣禆将二十余人皆桀骜武元申明令甲俾严辑部伍残黎渐次安集五年提督金声桓副将王得仁反攻围赣州武元与总兵胡有陞坚守数月民无叛志会援兵至声桓退走出竒师袭其后败之于大湖港李成栋自广东拥众来攻武元密遣将出其不意击之斩首万计成栋遂溃分遣诸将击诸郡余贼皆平之】张鳯仪【汉军正白旗人顺治四年分巡岭北金声桓围赣与巡抚刘武元总兵胡有陞竭力守御城中粮匮诸将或言老弱徒糜军食不若杀之并食固守鳯仪曰诸君欲反耶凡守土以为民也王者之师攻城犹不敢妄杀况守城而屠我民乎武元是其言未几援至一郡获全】蔡士英【汉军正白旗人顺治九年以右副都御史巡抚江西勘实荒田请免逋赋五十八万有竒缺丁五十九万有竒又请减瑞州浮粮十万余石袁州粮率每畆浮一斗六升有竒士英请减之视新喻九斗三合为定额以蘓积困疏上皆报可】郎廷佐【汉军镶黄旗人顺治十一年巡抚江西一切秕政厘剔务尽未期年境内大治寻擢两江总督】佟国器【汉军正蓝旗人顺治十二年巡抚南赣剧贼曽拱辰据兴国之梅窖坑剽掠吉赣二郡国器遣将讨平之长宁黄乡贼杨兴再叛据大防山国器歼其渠魁招安余众又平宁化白扇坑三村黄素禾诸盗由是江广闽楚之贼畧尽先是赣州漕米输南昌而赣州兵食又自南昌拨运舟行滩险人病转输国器疏请留赣漕以给镇兵即以南昌馈赣之米抵漕兵民两便时重兵驻赣日久议兴屯田佐军食国器曰政贵因地制宜屯于赣无益遂罢之】许世昌【汉军正红旗人顺治十四年巡按江西亷平不苛厘军屯辨寃狱声绩甚着】汤斌【睢州人顺治十六年为岭北防政海防郑成功犯江宁遣谍至赣斌捕得立斩之大盗李玉廷聚众万余斌谕降之甫约而海擎至斌谓巡抚蘓宏祖曰玉廷诈降非心服也度必变变必先窥南安南安城空无兵宜亟往守之既设备贼果至遂擒灭之平南军过南安杀人有司以鬬杀论斌曰力侔者谓之鬬军无寸伤而民以兵死与律不应卒抵军于法】施閠章【宣城人顺治十八年为江西防议分守湖西重建袁州昌黎书院及吉安白鹭书院以课诸生爱民礼士崇奬风教逺近为之兴起】刘楗【大城人康熙九年为江西布政使岁祲南康九江尤甚楗亲往散赈全活甚众前此皆私收帑藏羡余至是屏不纳十三年入觐疏请蠲南昌浮赋明年陞太常卿在道闻江西防乱疾驱而返时人心恟惧见楗至欢呼迎马首即日仍视事调兵筹饷悉心经画卒赖以安】李光座【祥符人康熙十二年为江西按察使值吴三桂叛郡邑煽动上变者多株引无辜为奸利光座亷得其状擿主名者寘于理所全沽不可胜计故事对簿讫狱词皆具于掾吏光座综次爰书一皆手勘必求无憾乃已以疾卒于官】哲尔肯【汉军镶红旗人畅晓军务以世职授赣南总兵时耿逆党踞防昌雩都以计袭破之又大破吴逆兵于吉安收复万安泰和二县通江西饷道】王继文【汉军镶红旗人康熙中分巡饶南九道时遣部员清文芦洲颇作威福继文日单走烈日中隂为调剂多所寛减民感悦】白色纯【汉军镶红旗人康熙十三年巡抚江西时闽粤煽乱南赣骚动贼得民率割其辫我兵遇辄戮之由是民陷贼者不敢自拔又贼多营城外百姓不得逸出兵至贼先散走顾以民为贼俘其妻女民益骇色纯时驻赣州愀然曰民其胥化为贼矣上疏请除其禁得报可民脱身归者相属贼势遂孤甫一岁卒于官士民为之恸哭】髙璜【汉军镶黄旗人康熙二十一年任江西提学道时文风卑靡璜力振起之即以江西先正陈罗章艾之文砥切诸生风气为之丕变捐俸修南昌府学及郡邑学之废壤者善政甚多士民立碑祀之】宋荦【商邱人康熙二十七年巡抚江西时湖广兵乱江西民有与贼应者人情恟恟荦闻命星驰赴任密访通贼者置之法全省乃安】刘防枢【韩城人康熙丙辰进士三十八年分巡南赣道氷蘗自矢锄豪强抑奢华赣俗为之大变旧有牙帖银协济定南颇为民累防枢计岁入置田以租充额牙税永除修鬰孤台建讲堂尊经阁于山下以课士人称颂焉】李基和【奉天镶红旗人康熙四十三年由湖北布政使陞江西巡抚时方大祲基和在武昌闻命之下预贷藩库银过湖口遇贾艘载粟下江即买之又邀之转左蠡入南昌水价顿平乃以所买粟遍发诸郡煮粥以赈饥者于是刬积禁耗羡平盐价数月中善政具举】刘琰【阳谷人康熙中为江西提学副使杜絶私请以实学敦行朂勉诸生各郡文庙礼器乐舞缺畧者修举之秩满去几不能治装】白潢【汉军镶白旗人康熙五十六年巡抚江西革陋规禁耗羡除苏困善政其修湖口闗商船验者多苦暴风潢请于武曲港濬塘筑隄令船得栖泊商民德之捐俸筑临江河隄防民田水患永息民称白公隄又修复豫章书院请増乡试解额卒祀名宦】王承烈【泾阳人康熙癸丑进士雍正中任江西布政使为政寛简凡所施设一本至诚有旧吏二人擅作奸窦承烈惩斥之诸弊为之肃清】










　　钦定大清一统志巻二百三十七
&lt;史部,地理类,总志之属,大清一统志,南昌府图&gt;
&lt;史部,地理类,总志之属,大清一统志,南昌府图&gt;
&lt;史部,地理类,总志之属,大清一统志,南昌府表&gt;
&lt;史部,地理类,总志之属,大清一统志,南昌府表&gt;
　　钦定四库全书
　　钦定大清一统志巻二百三十八
　　南昌府【江西省治东西距三百八十里南北距四百十里东至饶州府余干县界一百四十里西至瑞州府新昌县界二百四十里南至抚州府乐安县界二百三十里北至南康府星子县界一百八十里东南至抚州府界二百里西南至瑞州府界一百二十里东北至南康府都昌县界二百六十里西北至湖北武昌府通山县界五百里自府治至　京师四千八百五十里】
　　分野天文斗分野星纪之次
　　建置沿革禹贡州之域春秋时呉西境战国属楚秦九江郡汉髙帝六年分置豫章郡治为南昌县【左传昭公六年楚子蒲帅师伐吴师于豫章又定公四年呉子舍舟于淮汭自豫章□楚夹汉杜预注豫章汉东江北地名　按此则古豫章地在淮南江北之界汉始移其名于江南】后汉至晋初因之元康元年于郡置江州东晋咸康六年州移治寻阳以豫章为属郡宋齐皆因之陈初江州复理豫章天嘉六年州罢【按陈书本纪梁大寳元年授髙祖豫州刺史领豫章内史葢梁末又尝置豫州也】隋平陈废郡置洪州总管府【李吉甫元和郡县志囡洪□井名】大业二年府废复以洪州为豫章郡唐武徳五年复曰洪州仍置总管府七年改都督府贞观元年江南道开元二十一年江南西道天寳元年复为豫章郡乾元元年复为洪州上元二年置南昌军咸通中为镇南军节度使治五代初属杨呉南唐交泰元年建南都升为南昌府宋初复为洪州隆兴三年曰隆兴府为江南西路治所元至元十四年置总管府十五年改府为隆兴路二十一年又改为龙兴路【以裕宗故更名】明初为洪都府寻改南昌府属江西布政司使
　　本朝因之为江西省治领州一县七
　　南昌县【附郭府治东南偏东西距八十一里南北距一百一里东至进贤县界八十里西至新建县界一里南至丰县县界一百里北至新建县界一里东南至进贤县界六十里西南至丰城县界一百里东北至南康府都昌县界二百五十里西北至南康府建昌县界一百二十里汉置南昌县为豫章郡治后汉及晋以后皆因之隋改县曰豫章为洪州治大业初仍为豫章郡治唐仍为洪州治寳应元年改曰钟陵贞元中复曰南昌宋初亦为洪州治隆兴后为隆兴府治元为龙兴路治明为南昌府治　本朝因之】新建县【附郭府治西北偏东西距八十一里南北距一百八十一里东至南昌县界一里西至奉新县界八十里南至南昌县界一里北至南康府星子县界一百八十里东南至南昌县界十里西南至瑞州府髙安县界七十里东北至南康府都昌县界二百五十里西北至南康府建昌县界一百二十里自汉至唐为南昌县地宋太平兴国六年始析南昌洪崖等十六乡置新建县与南昌皆为倚郭元为龙兴县治明为南昌府治　本朝因之】丰城县【在府南少西一百二十里东西距一百七十里南北距一百五十里东至抚州府临川县界一百里西至瑞州府髙安县界七十里南至抚州府乐安县界一百十里北至南昌县界四十里东南至抚州府乐安县界一百三十里西南至临江府清江县界九十里东北至进贤县界一百六十里西北至新建县界五十里汉南昌县地后汉建安中孙权立富城县晋太康五年改曰丰城仍属豫章郡宋齐因之梁大通二年属巴山郡隋平陈县废开皇九年改置广丰县仁夀二年复曰丰城属豫章郡唐永徽初徙县章水东属洪州天祐中改曰呉臯五代南唐复曰丰城宋属隆兴府元至元二十三年升为富州属龙兴路明洪武二年复为丰城县属南昌府　本朝因之】进贤县【在府东南一百十里东西距一百四十五里南北距一百四十里东至饶州府余干县界九十里西至南昌县界五十五里南至抚州府临川县界四十里北至余干县界一百里东南至抚州府东乡县界九十里西南至丰城县界一百四十五里东北至余干县界一百四十里西北至新建县界一百四十里汉南昌县之东境晋太康初分置钟陵县属豫章郡寻省唐武徳五年复析置钟陵县属洪州八年后废宋初置进贤镇崇宁二年升为县属隆兴府元属龙兴路明属南昌府　本朝因之】奉新县【在府西一百二十里东西距一百六十里南北距四十里东至新建县界四十里西至宁州界一百二十里南至瑞州府髙安县界二十里北至靖安县界二十里东南至新建县界四十里西南至瑞州府新昌县界一百四十里东北至南康府安义县界六十里西北至靖安县界四十里汉海昏县地后汉永元十六年分置建昌县中平二年又分置新安县皆属豫章郡晋因之刘宋移建昌治海昏城陈初于新呉县置南江州寻废隋开皇九年省入建昌唐武徳五年复置新呉县属南昌州八年省永淳二年复置属洪州南唐升元元年改曰奉新县宋属隆兴府元属龙兴路明属南昌府本朝因之】靖安县【在府西北一百六十里东西距一百四十里南北距一百十里东至南康府安义县界二十里西至宁州界一百二十里南至奉新县界二十里北至武宁县界九十里东南至奉新县界十里西南至奉新县界十里东北至南康府建昌县界三十里西北至武宁县界一百里汉海昏县地后汉为建昌县地唐广明中置靖安镇杨呉干贞二年改为塲南唐升元元年升为县属洪州后州升为南昌府县属马宋属隆兴府元属龙兴路明属南昌府　本朝因之】武宁县【在府西北三百八十里东西距一百六十里南北距二百四十里东至南康府建昌县界七十里西至宁州界九十里南至靖安县界一百二十里北至湖北武昌府兴国州界一百二十里东南至建昌县界九十里西南至靖安县界一百二十里东北至九江府徳安县界一百七十里西北至兴国州界二百里汉海昏县地后汉建昌县地建安中孙权分立西安县晋太康元年改曰豫宁仍属豫章郡宋齐以后因之陈武帝置豫宁郡隋平陈废郡并县入建昌唐长安四年又分建昌置武宁县属洪州景云元年复曰豫宁寳应元年复曰武宁宋属隆兴府元至元二十三年于县置宁州大徳八年徙州治分宁以武宁还属龙兴路明属南昌府　本朝因之】宁州【在府西北三百五十里东西距二百一十里南北距二百里东至武寜县界六十里西至湖南岳州府平江县界一百五十里南至瑞州府新昌县界一百二十里北至湖北武昌府通山县界八十里东南至奉新县界八十三里西南至湖南长沙府浏阳县界二百四十里东北至湖北武昌府兴国州界三百四十里西北至武昌府崇阳县界一百八十里春秋时呉艾邑汉置艾县属豫章郡后汉至晋以后皆因之陈属豫章郡隋省县入建昌唐初为武宁县地贞元十六年分武宁西界置分宁县属洪州宋属隆兴府建炎四年置义宁军寻罢元至元二十三年置宁州于武宁县以分宁属之大徳八年移州来治仍属龙兴路明洪武初废州为宁县宏治十六年复升为州属南昌府　本朝因之】
　　形势水路四通山川特秀【剡宋雷次宗豫章记】襟三江而帯五湖控蛮荆而引瓯越【唐王勃滕王阁序】在江湖之间东南一都防【宋曾防修城记】呉头楚尾【洪刍职方乗】
　　风俗士好经学【晋书】风土爽垲沃野垦辟人食鱼稻多尚黄老之教重于隠遯【雷次宗豫章记】俗同呉中君子善居室小人勤耕稼【隋书地理志】勤生而啬施薄义而喜争【宋曾巩分宁云峰院记】
　　城池南昌府城【周十一里一百八十步门七濠□十一丈明初因旧址改筑　本朝康熙四年雍正七年重修乾隆六年九年十一年十九年屡次踵修】丰城县城【周七里二百步门四又小门三南以坪塂为濠北临剑水明正徳五年始土筑嘉靖中甃砖　本朝康熙元年重修乾隆十年二十五年踵修】进贤县城【周五里二百六十步门六明正徳五年土筑嘉靖三十八年甃砖　本朝康熙二年修乾隆十年重修】奉新县城【周四里一百三十步门四周围凿池明正徳五年因旧址土筑万厯十一年砖筑　本朝顺治十八年康熙二年屡修乾隆二十六年重修】靖安县城【周二里二百四十步门四明正徳中土筑嘉靖四十三年甃砖本朝康熙　二十八年重修】武宁县城【周四里门六明宏治中土筑嘉靖四十四年甃砖】
　　【本朝康熙三年重修】宁州城【周五里二百步门四水门八北负山东南西三面临河明正徳六年土筑万厯中甃石　本朝康熙六年加修乾隆二十四年重修】
　　学校南昌府学【在府治南唐光启中建在城北宋治平二年迁今所明洪武正徳时俱重建　本朝顺治康熙间屡经修葺乾隆八年二十九年屡修入学额数二十名】南昌县学【在县治东南元元统初建在城南进贤门外明洪武初迁今所　本朝顺治十五年重建入学额数二十名】新建县学【在县治南明洪武中建　本朝顺治十八年重建入学额数二十名】丰城县学【在县治东宋绍兴十三年建　本朝顺治十二年重建入学额数二十名】进贤县学【在县治南宋崇宁三年建在县东南明洪武初迁此　本朝康熙二十七年重建入学额数八名】奉新县学【在县治西南宋咸平初建于冯水上后汉迁淳祐中始改建今所明洪武初重建　本朝顺治康熙间屡修入学额数十五名】靖安县学【在县治东宋绍兴中建明洪武初重建　本朝康熙中修葺入学额数八名】武宁县学【在县治西旧在治东　本朝康熙五十六年迁建于此入学额数八名】宁州学【在州治东即宋分宁县学元祐八年建　本朝雍正三年重建入学额数十二名】豫章书院【在府城进贤门内理学名贤祠右　本朝康熙五十六年建御赐章水文渊额防悬讲堂雍正十一年奉】
　　【勑重新并赐帑金千两置田以赡学者丰城县有龙光书院在县学西旧在荣塘剑池庙左宋绍兴中邑人陈自俛建朱子榜其堂曰心广为作记元至正中自俛裔孙重建明嘉靖中改建今所又贞文书院在县南八十里元揭徯斯之父来成以学行师表一方諡贞文至正中徯斯请立书院遂赐以额欧阳原功为记进贤县有钟陵书院在儒学北华葢山旧在邑南雾岭明正徳中改福胜寺建万厯三十年邑今黄汝亨迁建今所奉新县有梧桐书院在县西罗坊镇南唐罗仁节仁俭讲学之所山多梧桐故名又华林书院在县西南华林山宋雍熙中光禄寺丞胡仲尧建王禹偁有序武宁县有桞山书院在县西南桞山唐桞浑读书处宋绍兴中建书院明成化中因旧址再建又宁州有濓溪书院在州治东旌阳山麓周子为分宁簿时建明天顺初重建本朝康熙七年再建乾隆八年重建　按旧志府治东南隅有东湖书院宋郡丞丰有俊假李寅】
　　【防虚阁故址建今为南昌县学府治南有宗濓书院宋江万里建以祀周子理宗曽亲书宗濓精舍额后为玉虚观又进贤门内有正学书院明嘉靖中即废阳春书院改建后改贡院附识于此又各县俱有义学社学】
　　户口【原额人丁三十七万一千五百四丁又滋生人丁一百五十七万二千四百八十七丁】田赋【田地山塘六万八千四百四十二顷二亩零额徴地丁银二十二万八千二百三十二两九钱二分零米二十三万六千九百九十五石三斗六升八合零　南昌前卫屯田在九江府彰泽县共五百五十五顷四十一亩四分四厘零额防地丁银四千三百九十一两七分六厘零南昌左卫屯田在九江府徳化徳安瑞昌及南康府星子等四县共九百七十九顷一十五亩六分额征地丁银七千八百二十两二钱三分四厘零】
　　山川麦山【在南昌县南三十里逺望如墨又名墨山或名脉山】渐山【在南昌县东南六十八里竦立卓笔俗名尖山南接进贤县界】斜山【在南昌县西南十五里又名霞山】钓矶山【在新建县西十里章江西山广百步四周皆水旧传洪崖先生钓游处】西山【在新建县西章江门外三十里一名南昌山即古散原上也或作厌原山道家以为第十二洞天郦道元水经注石头注步西二十里曰散原山叠嶂四周杳防有趣西北五六里有洪井飞流悬注其深无底旧説洪厓先生之井也北五六里有风雨池山髙濑激激着树木霏散逺洒若雨西有鸾冈洪厓乗鸾所憩泊也四周有水谓之鸾陂冈西有鹤岭云王子乔跨鹤所经过有二厓号曰大萧小萧言萧史所游萃处也乐史太平寰宇记南昌山在县西三十五里髙二千丈周三百里跨南昌建昌新呉三县宋余靖记西山岩岫四出千峰北来其势髙与庐阜等而不与之接余山则枝附矣】罕王山【在新建县西六十里又昭山在县西八十里】李岐山【在新建县北一百四十里鄱湖西春夏水髙其巅独露舟楫值风涛者皆泊其下】吉州山【在新建县北一百八十里上有居民世传秦时移此】松门山【在斩建县北二百十五里寰宇记其山多松北临大江及彭蠡湖山有石镜光明照人谢灵运入彭蠡湖口诗云攀崖照石镜牵叶入松门】几山【在新建县东北一百四十里屹立湖中有石槁钓台仙岩诸胜】担石山【在新建县东北一百八十里豫章记担石山如石堆湖心遂成小山寰宇记担石湖中有两山其孔如人穿担状】大球山【在新建县西南七十里相连有小球山】逍遥山【在新建县西南八十里道家以为第四十福地山之阳有许旌阳玉隆宫又有逍遥山在宁州南六十里髙十丈周七十里髙峻幽僻人迹罕到】鸡笼山【在新建县西北十里其山盘旋耸秀东枕大江登临最胜】铜山【在新建县西北寰宇记南昌山迄逦相接者呉王溪铸钱之山时有夜光遥望如火以为铜之精光县志又有铜尖岭在县西南七十里】钟城山【在丰城县东四十里前为城冈山下有瀑泉大旱不竭】槠山【在丰城县东六十里接临川县界山多槠木有徐孺子读书台】凤凰山【在丰城县东七十里晋升平中鳯凰将九雏见于丰城山即此下有九子池右为道人山又宁州北二百步亦有鳯凰山上多灵草】赤冈山【在丰城县西二十里唐置呉臯县尝治于此又二十里为金墎山】始丰山【在丰城县南七十里寰宇记即神仙三十七福地之一县志山用十里髙三百丈上有药臼洗药池石壁上有白玊蟾影及手书山西有仙人掌石碁局】罗山【在丰城县南八十里晋罗文通学道于此山顶有池冬夏不竭一名池山富水所出】尧山【在丰城县南一百五十里上有尧坛接临川县界】杯山【在丰城县南一百五十里周百里形如覆杯丰水所出】龙头山【有三一在丰城县北十里又名矶头山上有曲池亭章江至此折而东流故名下为金花潭一在进贤县北为西河之委一在奉新县东北三十里周遭环水】龙门山【在丰城县东南一百里前有七寳峰下有龙湫泓涵澄澈深不可测有石坚润可为砚又宁州东北三十里亦有龙门山洞穴玲珑寛广可通行人下有清水岩多产兰蕙黄庭坚以为天下絶胜处】澄山【在丰城县西南一百四十里有水澄澈土人取以造面色如丹砂又名孤山】马鞍山【在丰城县西北六十里延表百余里巉岩崄崎元邑人陆叔祥凿石开道其上又有马鞍山在武宁县西百里】乌石山【在进贤县治西二百步多巨石色皆黑】三台山【在进贤县南儒学前一曰鳯台一曰鸾台一曰鹤台骞翥秀特下瞰常河九曲】杨梅山【在进贤县东五十里】栖贤山【在进贤县东七十里旧名小天台山唐时戴叔伦读书于此今改名有雄岚峰润陂水出焉】英山【在进贤县西十五里临青岚湖通邑水口所闗上有仙井】槲山【在进贤县南四十里多槲木冬夏长青唐臧嘉猷此一名臧山】北山【在进贤县北百里濵鄱湖四周皆水其土平衍利耕作居民千余户元巴延子中此巴延旧作伯顔今改正】龙岐山【在进贤县北百余里鄱湖南岸】钟山【在进贤县西南五里旧志一名上下破山二山临水破裂元大徳间于此得铜钟十二】麻山【在进贤县西南二十里上有麻姑坛豫章记晋王郭二仙憩息之地后包真人于此升奉有龙井祷雨輙应】金山【在进贤县西南四十里昔尝产金下有淘金井与临川县界接】登髙山【在奉新县治北百步一名龙山又名狮山其巅平坦旧为射圃毎九日士女登髙于此山北有井曰冯井井有墙延袤数百又俗呼仓城相传汉时冯氏仓塲故址】磐山【在奉新县西二十里寰宇记太史城东南有磐山县志山势蜿蜒踞水陆之冲汉末刘表从子磐尝据此因名】九仙山【在奉新县西一百里北有温泉池其汤一温一沸】百丈山【在奉新县西二百十里旧名大雄山寰宇记山有呉猛修道处雄杰葱秀不与羣山伍因以名之县志百大山周四十里与宁州接界危峦秀嶂杰出西北最髙者曰大雄峰前则平原坦夷四山环拱东有迦叶峯南有灵境亭驻跸峯北有野狐崖凤凰埚笋石西北有流觞曲水唐宣宗甞至此避暑凿石引泉为九曲每曲置石墩为坐石梁跨水以通往来元人赵孟頫书流觞曲水四字镌于石】岐山【在奉新县东南三里扼南北二水之衢平对诸峯如拱揖状为游观胜区】驾山【在奉新县西南三十里旧志相传唐宣宗在潜邸时尝逰此故名其南有王见山又南有乌龙山】华林山【在奉新县西南五十里寰宇记昔浮邱公居之所今南峯号为浮邱岭其山三峰竦峻髙险危秀周回百里县志在县西南四十里一名浮云山半属髙安山腰有李八百石洞南有浮云宫宫前有剑池丹井】晏嶂山【在奉新县西南八十里四面如屏南有刘仙岩风洞】药王山【在奉新县西北五十里寰宇记上有药王庙因名其山盘险而上及顶平濶可二十里中有湖水澄深无底湖岸四时花木芳秾风景异于他处县志亦名药王山上有寳莲湖西南有琵琶峰雷公岩邹公洞龙须洞鳯凰池诸胜】乌岚山【在靖安县南二十里接奉新县界岚一作蓝】呉憩山【在靖安县北五里相传晋呉猛尝游憩于此故名其东为绣谷山山半瀑布如练其西为白云山】石门山【在靖安县北四十里勒潭之右县志上有寳莲峰即马祖道一卓锡之地峯侧有宴坐岩】洪屏山【在靖安县北七十里四围壁立路止一线可通行者畏之】金城山【在靖安县西北五里马湖山其麓】葛仙山【在靖安县西北二十里接豫章志仙本楚人汉末隠此或云即葛洪也有炼丹坛坛左有葛仙庵明正徳间土防胡雪二立塞山上即玛瑙崖是也】桃源山【在靖安县西北四十里胜防宛茗武陵上有仙姑坛及龙须药臼车庙等九洞其水注下南与毛竹磉水合唐校书郎刘眘虚尝居此号为孝弟乡一云是宋支离翁刘子虚居趾相近为石门山山有寳峰院唐权徳舆有碑记又有名山洪刍祐圣院记云右鹤岭而左名山长溪出焉】凤山【在武宁县东五里下瞰修水】东山【在武宁县东三十里世传丁令威化鹤之所】梅崖山【在武宁县东八十里汾水出此】四望山【在武宁县西五百步】七里山【在武宁县西一里其山陡峻下畋龙潭不通行道宋邑人李宗道于山腰凿路七里许明治中移凿山下行者便之】罗坪山【在武宁县西六十里又西十里为赤冈山】辽山【在武宁县西七十里髙大险逺为邑巨镇】严阳山【在武宁县南四十里相传严阳尊者结庵于此有石镬泉二自石中出】白崖山【在武宁县南九十里孤髙险峻】朱家山【在武宁县南百二十里相近为半山俱按靖安县界山路崎岖旁临溪涧不宜车马】玉枕山【在武宁县北一百八十步】神童山【在武宁县北十里宋周天居此举神童科故名官塘水出此】伊山【在武宁县北三十里有龙秋】双峤山【在武宁县北十里双峰并峙碛溪水出此相近为南臯山双港水出此南入修水】武安山【在武宁县东南二十五里】三巻山【在武宁县东南三十里下有羊肠径鳯口港出此】桞山【在武宁县西南四十里以唐桞浑尝于此而居】大孤山【在武宁县西南百四十里孤髙险防修醴水出此相近为银炉山清江港出此】了髻山【在武宁县东北四十里形如了髻箬溪港出此】石镜山【在武宁县东北四十里有石壁色黑如镜鉴物分明相近有重岩山人迹罕到又十里为三山有三港水南入修江】鲁溪山【在武宁县东北七十里枕鲁溪上有石佛洞世刘真人修道处王象之舆地纪胜洞幽防嵌空有楼台宫阙之状峭壁瓌竒龛象交列有真仙古佛之容仪虽絶世工巧追琢不能及】杨新山【在武宁县东北一百四十里与湖北兴固州接界】太平山【在武宁县西北八十里烟港水出此】九宫山【在武宁县西北一百八十里其隂湖北通山县上有瀑布下有温泉】旌阳山【在宁州东一里寰宇记独立峻秀烟云回泊旌阳许君曽游故名州志山隔修水横截湍流上有醮星坛】梅山【在宁州东五里上多梅树】龙峰山【在宁州东四十里】鸡鸣山【在宁州西五里旧名鸡鸣峰寰宇记青岚峭絶上无人迹每闻鸡鸣状若天鹍之类】鹿源山【在宁州西八里寰宇记舆瀑布水相去一里上有九峰婉转廻顾势似相揖古老相传昔有仙人尝乗白鹿出入其间故名】九龙山【在宁州西四十五里其峰有九髙千余仞上有灵泉怪石又西十五里有龙泉山其巅有水冬夏不竭相传有龙伏其中】摄仙山【在宁州西七十里中有二岩岩各有穴下有龙潭相近为巉岩山中有四十余穴毎天晴穴内风出子午邜酉时尤盛】南屏山【在宁州西八十里修水上台源之滨相近为乌石山】明山【在宁州西百里后有石窦径二尺五寸深尺余水常不竭】百口山【在宁州西一百十里周二十里有坑百余故以名】大湖山【在宁州西百四十里髙千丈周二十里其顶寛平有池广六大泉流不竭注下为百菖水】黄龙山【在宁州偏西一百八十里与湖北通城县相接一名辅山髙千余仞顶有湫池嵗早祷之輙应东南十里有鸣水洞水行两石间髙数十丈直下声如雷流十余里始违平田相近有青龙山】幕阜山【在宁州西一百九十里寰宇记山髙千余大周廻一百二十里按呉书云刘表从子磐为寇于艾西呉以太史慈为建昌都尉拒磐于此置营幕乃以名焉县志与湖北通城县相接上有繋舟峰列仙坛滙沙芙蓉二池海棠仙人二洞下有二水东合修水西合焦水相近有柏山汩水出焉】南山【在宁州南二里上圆下方悬崖峭壁下瞰修江崖口有藏龙洞下有钓矶及玉溜积雪石】垒金山【在宁州南十五里有髙冈亭飞龙阁招黄台石门诸胜】东岭山【在宁州南八十里根盘二十余里路通一线多产兰菌山下分三路达筠洪相近为鲤鱼山】东乡山【在宁州南百里】东津山【在宁州南一百二十里周二十里宋时余奭凿为通道】海湖山【在宁州东南四十里势如列屏相近有弥王山有水入安坪水】北岭山【在宁州东南六十里连亘三十余里以居驿道北故名相近为洞山周十余里】毛竹山【在宁州东南一百二十里南跨武宁髙数千仞周二百余里势连东津山产毛竹故名图经此山路塞宋治平间余奭开凿至烂泥坪始通往来】大幽山【在宁州西南八十里延表二十余里前后深涧幽涧中有金鸡桥】血木山【在宁州西南百四十里延袤十里亦名血树山寰宇记在分宁县西南二百八十里与刘阳县分界山多血木故名】黄蘗山【在宁州西南一百五十里与铜鼓石对面相近有仙羊寨山】大沩山【在宁州西南一百五十里周四十里西通浏阳东通新昌南通萍乡林木茂盛昔为盗薮明万厯中设铜古石营守备于此】龙安山【在宁州西北九十里旧志宋末黄介率乡民保聚于此】白湖岭【在南昌县南九十里接进贤县界其南有白水湖故名又名曰狐峰】梅岭【在新建县西三十里西山汉元鼎五年楼船军杨朴请击东越屯豫章梅岭以待命即此上有梅仙坛俗梅福学仙处其南有葛仙峰下有川曰葛仙源北有桃花岭又西有缑岭皆在西山】雷王岭【在新建县西南二十里西山脉处中祀雷神一名雷峰岭其南为呉王岭有呉庙祀孙防】蜜岭【在丰城县西十五里又名仙姑岭下有蜜泉味甘美】梅仙岭【在丰城县西二十里相传梅子真尝炼丹于此又连珠岭在县西九十里】师古岭【在进贤县东六十里钟陵港水出此】罗溪岭【在进贤县西二十五里其麓有溪】泉岭【在进贤县西四十里顶上有泉下注于涧冬夏澄澈】雾岭【在进贤县南百步许环迤如帯元大徳中县尹赵铨凿为衢道旧有税课局明正统中废又盘贤岭在县南三里世传宋朱子与吕祖谦游此】香炉岭【在进贤县东南四十里亦名香炉峰通济池陂二港水出此】野塘岭【在进贤县东南六十里一名野塘峡接东乡县界有泉利灌溉】流岭【在进贤县西南二十里有石泉流不竭又名郑公岭】北岭【在进贤县东北十里有泉东注洪源又寻江岭在县东北十五里明初取鐡于此】虬岭【在奉新县东南二十里半属髙安】黄土岭【在武宁县北百二十里接湖北兴国州界黄土岭水出此】八叠岭【在宁州南一百二十里接奉新新昌二县界】谌母峰【在靖安县北十里相传东晋时有谌母得道于此】横冈【在南昌县东南四十里】翻车冈【在新建县西南四十里上有许仙庙又彩鸾冈在县西八十里与逍遥山相近上有防仙亭故址】龙冈【在靖安县西南四十里相近有双峰髙秀挺出下有瑶坛石炉相传为仙人遗迹】洪崖【在新建县西四十里西山一名伏龙山左右石壁斗絶飞泉奔注下有炼丹井亦曰洪井相传洪崖先生得道处】雷岩【在武宁县南八十里一名雷洞险不可入】双泉岩【有二一在宁州西一百二十里岩口可容百人有池澄澈一在州东泰乡其中幽邃有水通武宁之康滩】秦人洞【在新建县西五十里齐源岭侧尝有人秉炬入行五里许豁然开朗有泉横不可度】天寳洞【在新建县西八十里西山最胜处洞口有石泉状如水帘注山下金钟湖宋尝遣使投金龙玉简于此】翔鸾洞【在新建县西山明统志石洞敞豁可容数十人景物清旷相传唐明皇公主于洞之南洞侧有欧阳拾遗书堂】投龙洞【在奉新县西南四十里旧名浮邱石室唐明皇于此投金龙故名】白水洞【在奉新县西南七十五里金港一名大澎潭两岸峭壁髙十余大夹港石巉流怒喷如线】牛皮洞【在武宁县西南五十里长田港水出此】龙须洞【在武宁县西北三十里路径险仄龙须水出此】相公石【在新建县西六十里舆地纪胜石室嵌空可容数人宋齐邱访陈陶尝憩于此至今名相公堂】石柱【在宁州西府二百里郁江口周二百五十步四面如削下有神祠】章江【在府城西章江门外濶十里一名赣水即古湖汉水也自临江府清江县流入丰城县界经县西又北经南昌县界又北经新建县界又北注鄱阳湖入南康府星子县界水经注赣水过新洤县西又北过南昌县西旴水蜀水注之又北厯南塘又迳谷鹿洲又北迳县城西又北厯度支步又迳郡北为津步又东北迳王步又北迳南昌左尉西又北迳龙沙西又迳椒邱城下又厯钓圻邸阁下又北迳鄥阳县除水注之又与鄱水合又有僚水入焉省志赣江自清江北流经丰城西为剑江绕而北触矶头山绕而东行至县东北数里复折而北名为曲江形如半月中分三潭亦名金花潭又北丰水注之又北受雩韶水过龙雾洲入南昌新建二县界杭溪水合瑞州水东流入之潴为象牙潭北流经府城西为章江又北受修江诸水滙于彭蠡府志章江流至城南之南浦别为支流沿城南陬而复合中裂三洲民居其上为石桥以济下流绕城西北入西鄱湖俗名西河】东湖【在府城东南隅水经注东大湖十里二百二十六步北与城齐南縁回折至南塘水通大江増减与江水同汉永元中太守张躬筑塘以通南路兼过此水冬夏不増减水至清深鱼甚肥美毎于夏月江水溢塘而过居民多被水害至宋景平元年太守蔡廓西起堤开塘为水门水盛则闭之内多则之自是居民少患矣唐书地理志南昌县南有东湖元和三年刺史韦丹开南塘北门以节江水府志今湖仅周五里又分为西北二湖故豫章城中有三湖九津之説九津者三湖之所泄也水出城下水闗桥置内外闸湖强则放之逹江江湖俱强则闭外闸引湖水达濠东北滙蚬子艾溪二湖趋杨家滩以入东郡湖】南湖【在南昌县东五十里源出进贤县罗汉岭东北流八十里合三阳水入鄱湖】鄱阳湖【在新建县东北跨南昌饶州南康九江四府之境长三百里涧四十里即古彭蠡也一名宫亭湖隋时以接鄱阳山故人名鄱阳寰宇记宫亭湖在州北水路二百四十三里圆经鄱阳湖东至饶州府余干县西至新建县之荷陂里南至进贤县之北山北至南康府都昌县其南归南昌界者则为官亭湖县志鄱阳湖在县东北一百五十里谓之东鄱湖官亭湖亦作防亭湖在县北一百八十里谓之西鄱湖寔一湖也】药湖【在新建县西南一百三十里接丰城县界周四十余里石龛龙潭瑞河北十九汊水流注于此下入象牙潭】百斤湖【在丰珹县东十里广百余顷溉田五百余顷又株湖在县东十五里长十余里溉田千余顷赤湖在县东二十里广二三里溉田五百余顷铜湖在县东二十五里上通丰富水下接抚河绵亘三十里】坪港湖【在丰城县南接丰富水一县水所钟溉田五百余顷又蛟湖在县西十五里约长五里源剑池东北流滙为湖流入长乐港溉田二百余顷】敖家湖【在丰城县城西广袤百亩外为敖家珰内为里珰为县要害又有杨桞湖亦广袤百亩滨于里珰】莲花湖【在丰城县北五里溉田百余顷其水流绕县治名腰帯水】日月湖【在进贤县北二十里一名洪源湖池陂水所滙中有二小山东曰日西曰月水涸则分为二涨则合为一北流入鄱湖中有石人滩】军山湖【在进贤县北四十里延袤五十余里县志县境之水日月军山二湖为最大而总入于鄱湖】青岚湖【在进贤县西北英山之北一曰青南湖以清溪南阳二水皆出于此也又曰洞阳湖中有闪山】白沙湖【在进贤县西北亦曰武阳湖□南昌之大小沙湖相连延袤四十余里】武阳水【在南昌县东自抚州府临川县流入又北迳新建县界入东鄱湖亦名抚河即古旴水也汉书地理志南城县旴水西北至南昌入湖汉水经注旴水流迳南昌县南西注赣水县注水在县东三十五里源出旴江自临川北流迳此号武阳渡一名辟邪渡又北入宫亭湖】西洛水【在南昌县东南七十里源出旴江东北流入武阳水】铜源水【在新建县西三十五里源出香城南又香城源水在县西八十里源出香城山曲折注于洪崖入鸾陂】白沙水【在新建县北八十里樵舍镇下西北流迳昌邑城东南至神塘湖转流入溉江口又李岐水在县东北流迳赵家旴东至渔门口入鄱湖】蜀水【在新建县西南一名筠河又名瑞河又名锦江自瑞州府髙安县流入合于章江汉书地理志建城县蜀水东至南昌入湖汉县志水在县西南六十里至县境象牙潭入章江】呉源水【在新建县西南七十里亦名黄源水源出县西南萧峰下萦流六十里入蜀水又芭蕉源水在县西南五十里源出施仙岩合霞源潘源二水萦流七十里入蜀水又麦源水在县西四十里白石源水在县西三十里皆流入蜀水】丰水【在丰城县南寰宇记水在洪州南一百八十里丰城县东南杯山所出县志源永丰县界北流厯长安长乐二乡绕剑池由县西长乐港入江毎春涨江水逆入为患明永乐中设堤障之导其流东入县南三溪津至石滩与富水合又绕故城至县东南二十里呉城渡与槎水合又迳县东至小港口入章江】富水【在丰城县东南源出罗山东流防丰水槎水入剑江】槎水【在丰城县东南源出县南猴峯西北流至呉城与丰水合隋地筑堰三十余所以利灌溉】雩韶水【在丰城县东南一百一十里抚河支流也自临川县北分出名横汉河西北流入县界合溪水至大港口入章江又溪水在县东四十里槠山之南东北流与横江诸水合入雩韶水】杭溪水【在丰城县西北源出介山西流滙于药江滙】润陂水【在进贤县东七十里源出雄岚峰北流滙为阳方湖又东北入余干县界瑞洪镇入鄱湖】三阳水【在进贤县北六十里上源在县西曰南阳洞阳武阳三水合流故名诸水皆防于此又北经南昌县东北界滙鄱湖】冯水【在奉新县南源出县西界北流入南康府安义县界至新建县西北慨江口入章江即古上僚水也水经注僚水导源建昌县东迳新呉县又迳海昏县分为二一水东北出豫章大江谓之慨口寰宇记奉新县冯水汉迁江东冯氏之族于海昏西里赐之田曰冯田水因以为名县志亦名奉新江在县南一百五十步源出百丈山流至侧潭深可载舟又东流百余里经县南又东北至新建义安与靖安安义之水合又至建昌涂步与宁州武宁建昌之水合又至芦潭入豫章江】龙溪水【在奉新县西二十里源出药王山东流合冯水旧传梁天监中获四目龟于此】华林山【在奉新县西南四十里源出华林山径同安奉新二乡至冯田渡入冯水】双溪水【在靖安县西源出毛竹山分为二南水经县南北水经县北其二支分绕县治故名双溪至县东合流入安义县界□冯水合】桃源水【在靖安县西北源出桃源山九洞又石掌滩亦出桃源山皆南流入双溪】碛溪水【在武宁县东门外源出双桥山南流迳县东绕城而西至县南入修水又有双港水源出南阜碛溪二山陂田港在县东北三十里源出升仁乡诸山箬溪港在县东北六十里源出丫髻山鲁溪水在县东北七十里源出鲁溪山俱南流入修水】修水【在武宁县南一百步源出宁州西东北流过州南经县界又东入建昌县界汉书地理志艾县修水东北至彭泽入湖汉行六百六十里水经注修水出艾县东北迳豫章宁县又东北迳修水县又东北注赣州宁州志水源出黄龙山东北流合募阜山水又东合东津水又东合百葛水又东合杭口水又东合髙城港又东南合武宁乡水又东迳州南至旌阳潭合修水又合安坪水又东合呉坊水又东合梁溪水曰梁口又东合鹤源水又东入武宁县界省志修水流迳武宁县南合宫塘源港鲁溪水又南受清江长田杨浦石镬鳯口北受茶培东北受陂田箬溪东受碛溪诸港水又东北流入建昌县界以其修逺故曰修】髙坪水【在武宁县西六十里源出大原郭坑诸山又烟巷在县西四十里源出太平山俱南入修水】白石港水【在武宁县西南四十里源出小流山斜港又修醴水源出大孤山长田港源出牛皮洞邓埠港源出杨港山杨浦港源出岩阳山俱自县西南北流入修水鳯口港在县东南五里源出石视三巻山亦北流入修水】清江水【在武宁县西南八十里源出银炉山北流入修水亦名义溪义浦昔有周姓者七世同居其上故名又县西南有杨湖港源出宁州大源山北流至县界合清江入修水】汾水【在武宁县东北亦曰分水泉源出梅崖山西北流七十里入湖北兴国州界合杨新河】秀水【在宁州治东源出鳯凰山南流入修水又安坪水在州东二里源出毛竹山北流入修水】梁溪水【在宁州东七十里源出程山北流迳小港入修水】东津水【在宁州西一百十里源出东津山又杏花水在州西百九十里源出募阜山俱东流入修水】汨水【在宁州西源出州西南柏山西流入湖南平江县界】武宁乡水【在宁州西南二百四十里源出大沩山东流合东乡水至龙嘴崖入修水东乡水在县西南一百二十里源出祥云山东北流至赤江津入武宁乡水又鹿源水在州西八里源出鹿源山南流经直港入东乡水】鹤源水【在宁州东北寰宇记在分宁县东北七十里冬夏不竭田畴頼之常有羣鹤饮集故时人呼为鹤源州志源出武宁九宫山南流至石岐渡口入修水】百菖水【在宁州西北九十里源出大湖山东流经大石渡口至马鞍子湖入修水又杭口水在州西五十里源出小流山东南流出三港口入修水曰杭山石】大横溪【在靖安县北四十里源出寳峰寺侧又长溪出县西北各山下流俱入修水】池陂港【在进贤县东四十里亦名南阳水源出香炉峰西北流入洪源湖又北滙于军山湖入鄱湖又通济港在县东南源亦出香炉峰北流滙军山湖钟陵港在县东五十里源出师古岭流经润安渡入湖】长乐港【在进贤县南三十里亦名臧溪以臧嘉猷居此得名又县东南三十余里有优游源水县东南五里有院泽水俱源出槲山流合臧溪至县东南入城又北出城绕城北入青岚湖】罗溪港【在进贤县西二十里一名清溪源出罗山岭流至英山北入青岚湖又北入南昌县界为南湖】官塘源港【在武宁县西亦名腰帯水源出神童山南流经县西门入修水明宏治中山水冲突穿县治入江嘉靖中障复故道　本朝顺治五年改流经县治前入于修水】百花洲【在南昌县东东湖北宋绍兴中尝习水军于此】蓼洲【在南昌县百花洲西南南塘湾外两洲相并水自中流入章江上有居民数百家即水经注所谓谷鹿洲旧作大艑处也唐天祐三年淮南秦裴攻洪洲军于蓼洲即此又有黄牛洲在县西南一里郭家洲在县南十里相近又有呉家滕家二洲】凤凰洲【在新建县西章江中自章江门外横亘而北抵石头口如鳯翼然又子洲在县西北章江中周二十里有居民百余家】三洲【在丰城县北三里石堤外上洲曰杨林中曰牛宿下曰金鸡又有白洲在县北十五里为下流水口又杨柈洲在县西南二十五里】龙雾洲【在丰城县东北四十里江中又有橘林旧志明时有渔者得金钟于此亦名金钟口】龙马洲【在进贤县北军山湖畔亦曰龙马坪宋徳祐三年元兵逼抚州州密祐逆战于进贤坪进至龙马坪即此】石头渚【在新建县西北水经注赣水西岸有盘石谓之石头津步陈书萧勃举兵广州新呉洞注余孝顷举兵应勃遣其弟孝劢守都城自出豫章据石头寰宇记晋殷羙为豫章太守都人附书百余封行至石头渚以书投氷中曰殷洪乔非是致书邮故时人号为投书渚县志石头津在县西北十里今为石步镇置石头驿】南浦【在南昌县西南广润门外往来舣舟之所章江至此分流唐王勃诗栋朝飞南浦云即此旧有南浦亭宋王安石有诗】龙沙【在新建县北水经注赣水又北迳龙沙西沙甚洁白髙峻而陁有龙形连亘五里旧俗九月九日登髙处也寰宇记在州北七里县志亦名龙冈】苦竹滩【在丰城县西南十里亦曰苦竹洲旁多竹故名陈初广州刺史萧勃遣欧阳頠顿军苦竹滩即此】三硔滩【在武宁县东七十里接建昌县界有数大石横列水中名和尚石为最险要处】新县滩【在武宁县西三十五里唐景云中县　治滩侧故名又斜石滩在县西一百里】洪水滩【在宁州西九十里其右有毛岭山山下田三千余亩凿石濬水可以灌溉】生米潭【在新建县西南四十里相传西山天寳洞之南门也上有市曰生米市宋绍兴元年岳飞讨李成马进于洪州西山自上流絶生米渡出其不意破之即此】象牙潭【在新建县西南八十里即章江西曲处也陈书周文育讨余公飏余孝劢率众军入象牙江即此】龙潭【在武宁县西一里】洗马池【在府治南府学右相传汉灌婴洗马处】风雨池【在新建县西山之巅寰宇记在洪州西北七十七里洪井北西山最髙顶四面山岩人迹罕到】剑池【在丰城县西南三十里相传晋雷焕得龙泉太阿二剑处池前有石函长逾六尺广半之俗呼为石门】双泉【在新建县北北曰虎踞南曰浅沙冬夏不竭】给事泉【在丰城县东储山智度寺宋绍兴间给事胡安国与其子寅寓此爱其泉美故名】孝感泉【在丰城县西南八十里圣乗院明统志宋少卿曺戬寓此其母喜茗寺初无井戬斋戒防祝劚地为井才尺余泉涌出入以为孝感故名】瀑布泉【在宁州西七里寰宇记从鸡鸣峰西流出修水北岸石上飞流直下三十余丈】冷暖泉【在宁州西一百八十里黄龙山下二泉相去数尺】温泉【在宁州有三一曰石壁温泉二曰白沙湾温泉俱在州西南一百四十里武乡一曰长茅温泉在州东南八十里安乡】蛟井【在南昌县西南四里寰宇记俗号横泉井葢许逊除蛟害之所】双井【在宁州西三十里宋黄庭坚所居之南溪土人汲以造茶絶胜他处】
　　古迹南昌故城【在今南昌县东汉置水经注南昌县城汉髙祖六年始命灌婴以为豫章郡治此即灌婴所筑也图经南昌县凡三改五移隋开皇中自郡西南徙之城北唐贞观中徙附郡城明初又移今治城邑考汉城周十里八十四步南曰松阳门西曰门昌门东北二门各以方隅为名晋成安中太守范寗更辟东北西北二门唐初筑城之西南隅垂拱初都督李景嘉猷増筑之凡八门元和四年刺史韦丹更筑城东北隅于是广倍汉城宋筑洪州城又倍于旧周三十里门十六绍兴六年李纲帅洪州以城北嵗涌江沙截城东北隅入三里许为十二门元因宋旧其城西面瞰江不利守御明太祖定洪都乃命改筑今城古今记汉豫章城亦曰灌婴城在今县东灌城乡城隍桥西今为黄城寺府志城中故有子城三国呉五鳯二年太守张俊于城东城造双阙亦曰双门南唐建为南都俗呼双门为东西华门仍旧都之号也元建行省于子城内明永乐元年为宁王府正徳十四年寰濠反府废乃辟中为行道通行旅】孙州故城【在南昌县西南唐武徳五年分豫章县地别置南昌县又置孙州治马八年州县俱废】丰城故城【在今丰城县西南本县吴富城县晋改置丰城唐徙今治顾野王舆地志后汉建安中初立富城县于富水之西晋太康元年改为丰城县移于丰水之西元和志丰城县北至洪州一百四十七里晋故城在今县南四十一里即雷孔章得寳剑处也寰宇记县在州西南一百三十里又故丰城豫章记云呉末时恒于此有小赤气见于牛十之间占者以为呉方兴惟张华以为不然雷焕谓寳物精在豫章之城遂以焕为令至县掘狱地得龙泉太阿二剑曹学佺名胜志唐永徽初迁县于章水东始为今治县治富城故城在县南六十里富城乡丰城故城在县西南剑池侧又有呉臯城在县西赤冈山下一名黄金城今为黄金陂】广丰故城【在丰城县东梁置寰宇记梁大通二年分丰城立广丰新安二县属巴山郡陈初废新安入广丰光大二年移巴山郡于广丰县西二里独猪水南岸筑立城郭隋开皇九年废巴山郡又并丰城县入广丰即故巴山郡城也又避讳改丰城县大业十三年林士宏毁城邑遂废唐武徳五年复立县志故城在县东二十五里今为广丰乡】钟陵故城【在进贤县西北汉南昌县之东境晋析置钟陵县后省梁陈时复置南史梁武帝擢郭祖深为豫章钟陵令人又陈五帝封从子褒为钟陵县侯是隋时废唐武徳五年复置八年又废入南昌宋改置进贤镇崇宁二年升为县即今治也县治宋时割南昌县归仁崇礼崇信真四乡及新建县玉溪东西二乡置县大观二年复返新建二乡而割南昌钦风乡益之今有钟陵市在县东南昌县界又有钟陵乡故城葢在今二县界】新呉故城【在奉新县西后汉置宋书州郡志豫章新呉汉灵帝中平中立陏书地理志开皇九年并新呉入建昌唐书地理志武徳五年析建昌置新呉县八年省永淳二年复置元和志县东至洪州一百五十里旧楚今新属呉故曰新呉宋史地理志隆兴府奉新唐新呉县南唐改县志故城在今县西三十里唐神龙二年东徙于冯州之北即今县治也】建昌故城【在奉新县西后汉永元十六年分海昏置建安中孙防尝以太史慈为建昌都尉刘宋元嘉三年徙县治海昏而故城废按寰宇记有太史城在奉新县西四十里太史慈创置中廻三里西南有城角山东南有盘山北枕江水其地险固基址尚存葢即建昌故城也】豫宁故城【在武宁县西寰宇记武宁县在州西北三百六十里后汉建安中分海昏立西安县晋太康元年改为豫宁宋书王僧绰封豫章侯即此陈武帝立豫宁郡隋废郡以豫宁入建昌洪州唐长安四年分建昌置武宁景云元年又改豫宁寳应元年以避御名依旧为武宁县志故城在县西二十里甘罗村唐天寳四年移于今治　按唐防要贞元十五年武宁县民邓广奏武宁所凡二十乡而太清乡甘罗村县令所治在焉若据此则贞元时犹治甘罗村移治当在其后非天寳时也又寰宇记别载西安故城在分宁县西二十里今宁州之西两地相隔甚逺疑误舛】分宁故城【即今宁州治唐防要贞元十五年武宁县民邓广等奏曰县治太清乡西乡趋县余三百里小民往返疲于道路伏见并西八乡有常洲亥市民其中于八乡道里寔为均一请即市建县为便诏可明年因建为县元和志分宁县东南至洪州六百五十里刺史李巽奏分武宁西界置以为名寰宇记县本武宁之亥市其地凡十二支去武宁二百余里】　艾县故城【在宁州西本春秋呉邑左传哀公二十年呉公子庆忌出居于艾汉置县属豫章郡隋省入建昌寰宇记分宁县有古艾城新志艾城在州西百里龙冈坪故城犹存】西平故城【在宁州寰宇记在分宁县西二百九十七里汉书云邓通西平人即此县也隋省　按西平未详建置疑旧属西安之地】刘繇城【豫章记刘繇城在豫章县北四十里寰宇记在南昌县东北三十八里葢孙防略地曲阿攻州刺史刘□败奔豫章筑城自保人号为刘繇城】齐城【在南昌县东南舆地志呉大帝太元二年立孙奋为齐王都武昌诸葛恪徙奋于此水经注豫章郡东南二十余里有一城号曰齐王城葢孙奋离宫也】墌口城【在南昌县西南七十里梁末广州刺史萧勃举兵遣其欧阳顔传泰出南康趋豫章传泰据墌口城□周文育相持即此或曰城在吉安府北七十里以误墌口作蹠】都尉城【在南昌县南三十里北与府城相连县志隋大业二年置三年废】昌邑城【在新建县西北六十里慨口刘昭后汉志注海昏县有昌邑城豫章记曰城东十三里江边名慨口昌邑王每乗海东望至此輙愤慨而还故谓之慨口寰宇记城在州北水路一百三十七里县志今名游塘城】椒邱城【在新建县北虞溥江表传孙防在椒邱遣虞翻説华歆豫章记建安五年孙防起兵破刘勲于寻阳谋取豫章太守华歆筑此城以御之寰宇记椒邱城在州北水路屈曲一百四十八里】王步城【在新建县北水经注赣水东北经王步步侧有城云是孙奋为齐王镇北】呉城【在丰城县东南三十里俗传呉孙权祖居此】黄中城【在进贤县南五里一名黄牛城】余城【在丰新县西寰宇记在奉新县西十五里梁书云于庆入洪州遂故新呉县余孝顷起兵拒之因筑此城周三百五十步】黄城【在奉新县西南奉新乡野田中有平坡周围一里相传宋岳飞引兵经此累土为屯宿之所】越王城【在奉新县西五十里明统志相传越王勾践伐楚屯兵于此】武安城【在武宁县东南十五里武安山上四面如壁其上平坦元末邑人胡绍逺兄弟保障乡民于此立寨亦名武安寨】升平里【故新建县治寰宇记新建县本南昌县地太平兴国六年割南昌水西十四乡置县仍于州城升平里故唐林仁肇私第充县署府志故县治在郡城东隅】度支步【在新建县西北水经注赣水北厯度支步是晋度支校尉立府处步即水渚也县志度支步在县西北五里】梅福宅【在南昌县寰宇记在州东北三里西接开元闗东西墨池书堂余址犹存】徐穉宅【在南昌县南水经注赣水北厯南塘塘之东有孺子宅际湖南小洲上寰宇记在州东北三里梅福宅东】戴叔伦宅【在进贤县东接贤山今为书院】呉猛宅【在宁州南东津侧今为丹霞观亦名呉仙里】黄庭坚宅【在宁州西二十五里双井北岸有永思堂旁有钓台下有水曰明月湾】物华楼【在南昌县洗马池上宋嘉祐中建王安石诗十里名城楚上游江山多在物华楼其址今为府学射图】偰家楼【在新建县西北元末臣齐哩克和阖门死难有司徙其楼于西北城角以旌忠烈明万厯间更名夕佳楼齐哩克扣葆作偰列箎今译正】涵虚阁【在南昌县东湖北宋国子博士李寅建杨亿作记】滕王阁【旧在新建县西章江门上西临大江唐□庆四年滕王元婴都督洪州时建后都督以九日宴僚属于阁上王勃省父过南昌与宴为序后又有王绪为赋王仲舒为记韩愈所谓读三王所为序赋记壮其文词者也宋元时俱重修明太祖幸南昌尝宴祠臣阁上后頽废景泰中重搆在章江门外额曰西江第一楼成化间葺治复曰滕王阁后再毁　本朝康熙中凡三建阁左有亭以奉御书滕王阁序】秋屏阁【在新建县城北十五里宋曾巩云豫章城中凡楼观见西山正且尽者惟秋屏阁耳　本朝康熙二十八年重建于北兰寺内】逍遥阁【在新建县西山宋洪炎有诗】三贤阁【在奉新县治东祀宋周郭颐苏轼黄庭坚元临阳元功为记】碧波亭【一名渌波在南昌县东湖西】望江亭【在南昌县东湖百花洲上唐韦丹筑南塘堤以捍水因建亭】列岫亭【在新建县北龙沙前对西山取谢眺窻中列逺岫句为名】龙沙亭【在新建县北龙沙冈本唐洪州熊氏清风亭权徳舆有序明万厯中移建龙光寺南】寳气亭【在丰城县西北瞰大江有二碑刻唐李徳裕剑池赋】四望亭【在武宁县治西宋李纲建】豫章台【在新建县北七里龙沙冈南宋元时有之后圯明太祖破陈友谅驻南昌筑台谕父老于此】啸台【在进贤县北龙歧山元辛好礼建】施肩吾石室【在新建县西去天寳洞十里唐元和中肩吾举进士退于此尝着山居百韵诗】苏翁浦【在南昌县东湖百花洲上宋士广汉苏云卿莳蔬织屦于此亦称三洲苏圃】
　　闗隘市巡司【在南昌县南六十里章江滨旧置巡司今因之又旧置驿南去丰城县之险江驿百里】三江镇【在南昌县东南旧在呉城后移驻三江口　本朝雍正七年又移于长来舘乾隆四十四年裁巡司改设主簿仍驻此】呉城镇【在新建县北一百八十里呉城驿南　本朝乾隆三十年以昌邑巡司移驻四十四年裁巡司改主簿仍驻此】生米渡巡
　　司【在新建县南四十里生米渡口　本朝乾隆三十年移乌山巡司驻此又旧有赵家园巡司在县东北七十里今移于武宁之髙坪市】大江巡司【在丰城县西大江岸　本朝乾隆三十年移市源巡司驻此又旧有江浒曰巡司在县西南早禾洲明宣徳四年置今裁】梅庄巡司【在进贤县东南六十余里梅庄市　本朝乾隆三十年移邬子寨巡司驻此兼管润陂巡司旧置水驿于其右今发又旧有花园巡司在县东南四十里明置今移于宁州之排埠龙山巡司在县北一百里明正绕初置今移于宁州之八叠岭】罗坊巡司【在奉新县西六十里明初置今因之又白沙塲在县西七十里亦名富溪旧置巡司今废】髙坪巡司【在武宁县西北六十里髙坪市　本朝雍正六年置】八叠岭巡司【在宁州南八叠岭明正统四年置巡司后废　本朝雍正六年复置】排埠塘巡司【在宁州西南武乡本朝雍正六年置】　芉韶镇【在南昌县南一百里陈永定初周文育击欧阳頠自豫章伪遁由间道兼行至芉韶芉韶上流则苦竹滩诸营下流则墌口城石头诸营文肓据其中筑城飨士頠等大骇退入泥溪即此泥溪在新淦县】樵舍镇【在新建县西北六十里王存九域志新建县有犬安新城樵舍大通西岭松湖六镇明正徳中王守仁擒宸濠于此旧置巡司及驿丞今皆裁】松湖镇【在丰城县西北六十里接新建县界】港口镇【在丰城县东北九域志丰城县有港口河湖曲江赤口四镇旧志明初置巡司于县北三十里大港口后移于县东北十五里小港口正徳七年革又有河湖巡司亦废】曲江镇【在丰城县东北十里又赤冈市在县西十五里赤冈山下即古赤冈镇也】昌邑乡【在新建县西昌邑山旧设有巡司本朝乾隆三十年移驻呉城驿】柿源乡【在丰城县南一百里明洪武初置巡司　本朝乾隆三十年移驻大江口】铜鼓营【在宁州西南一百五十里明万厯四年建设守备驻此有城周一里有竒　本朝雍正二年移瑞州府同知南瑞镇后营游击及千把总驻此】邬子寨【在进贤县东北一百余里与余干瑞洪镇相对明洪武初置巡司　本朝乾隆三十年移驻梅庄】百丈寨【在奉新县西百丈山下明万厯五年设有寨于此】马脑崖寨【在靖安县西二十里葛仙山上明正徳六年华林贼胡雪二立寨于此八年春始平之】定江寨【在宁州西南一百五十里宋建炎中置寨元末巡检刘俨保障于此明洪武八年改为巡司万厯四年迁于新昌黄冈今为定江上下市】双坑堡【在靖安县北明万厯中设哨于此】黄竹汛【在武宁县西八十里靖江坪接宁州界又了髻汛在县东北了髻山接建昌徳安界枫林汛在县南银炉汛在县西南接靖安奉新界莘野汛在县西北接通山界旧皆设哨久废】黄家渡市【在南昌县东三十里明正徳中伍文定等击宸濠处舆程记自黄家渡东四十里为赵家圩又东四十里为团鱼洲达饶州府余干县界】润陂市【在进贤县东七十里九域志南昌县有润陂镇即此朱子有过润陂诗明洪武初置巡司今裁】土坊市【在进贤县西五十里九域志南昌县有　立坊镇县志旧井置土坊驿今已废为铺】梁口东【在宁州东四十里旧置税塲又税课局在州东六十步后迁州东四十里又酒税务在州东二里后迁州东六十步又茶塲在州东二百步皆宋置久废】修口市【在宁州西四十五里修水之口又查田市在州西八十里旧置税塲九域志分宁县有奎田市即查田之讹也】杉市【在宁州西一百里杉木寨明洪武八年置巡司宏治十七年移置州西崇乡今裁】南浦驿【在南昌县西南广润门外有驿丞旧有递运所大使今栽又武阳驿在县东南四十里道出抚州久废】新兴驿【在新建县西北六十里旧置新兴铺本朝康熙十三年改置为驿今裁】剑江驿【在丰城县北门西半里水程上抵萧滩下抵市汊旧置驿丞今裁又旧有马驿二久废】仁和驿【在宁州东一百八十步今改公舘又碧峰驿在州南二十五步梁口驿在州东六十里皆久废】乌山铺【在新建县西七十里宋置大通驿元改乌石驿明设巡司　本朝乾隆三十年移驻生米渡】
　　津梁跃龙桥【在南昌县学宫之右横跨东湖亘三十丈旧名髙桥明万厯十五年重修改今名】洪恩桥【在南昌县东湖北唐观察使李巽建宋少府监杜值修又名杜公桥】百花桥【在南昌县东隅百花洲之阅武亭南】南浦桥【在南昌县南唐湾之西南通蓼洲路明洪武初都督朱文正建永乐中御史石箎重造】程公桥【在新建县西山崇胜院前宋守程师孟有徳政尝至院盘桓后寺僧建桥溪上题曰程公】洪崖桥【在新建县西山翠岩寺侧洪井上刘宋雷次宗有记】龙瑞桥【在新建县洪崖乡通奉新髙安路】呉溪桥【在新建县忠孝乡路当南瑞要冲】华严桥【在新建县新兴驿北十里为南北孔道】石镇桥【在新建县西北十里石头渡明万厯中邑人张位建并筑堤七里】文冈桥【在丰城县东南八十里跨槎水】石滩桥【在丰城县东南二十五里又双乗桥在县东南六十里皆跨富水】中溪桥【在丰城县南十五里又洑溪桥在县南六十里俱跨丰水】洪源桥【在进贤县东十五里日月湖上流明万厯中建并筑堤延袤二里许】钟陵桥【在进贤县东五十五里元大徳中建】云桥【在进贤县西二里】冯川桥【在奉新县南门外为邑要路长五十余丈】杨乌桥【在奉新县东二十里寰宇记五桥相续横截川原尝有羣乌栖集此侧故村馆俱名阳乌而桥亦名之】藏溪桥【在奉新县西十里寰宇记长五丈五尺许逊斩蛟之所蛟入穴逊以片石书文镇穴口今现在】青云桥【在靖安县东南一百五十步】清湖桥【在靖安县西一里宋建】镇桥【在靖安县北三百步一名绣谷桥】北津桥【在靖安县北门外一里许宋邑人预莲建后圯本朝顺治十六年迈裔孙应中重建】　看鹤桥【在武宁县治东二百五十步世传丁令威留迹于此又卧象桥在县西五百步】望莲桥【在宁州东一里又东一里有伏龙桥俱跨秀水】栖霞桥【在宁州东南七十五里跨毛竹山水长二十丈】温汤桥【在宁州西南一百四十里跨温汤水元建】玉峡桥【在宁州西南一百七十里跨山源水】跨鳌桥【在宁州西一里跨鳌坑瀑布水】留仙桥【在宁州西一百四十里跨黄龙山水宋建相传葛仙翁尝憩于此】章江渡【在新建县西又名沙井渡江濶十余里每风涛舟子多载往往遭溺后有司禁约大舟不得过二十人勒石滕王阁下与南浦渡同】
　　堤堰万桞堤【在南昌县东湖上湖旧□江通汉永平中太守张躬始筑堤以通南路谓之南塘刘宋景平中太守蔡廓乃于西起塘唐元和三年刺史韦丹人筑堤长十二里设斗门以暴涨俗呼为南塘塍宋嘉定中通判丰有俊植桞其上故名明万厯中知府卢廷选重造内外闸筑堤岸甃石五百余丈并置五桥植桞环之又叠土阜三以固水口】万公堤【在南昌县东每抚河水涨田塍漫没明太常卿万思谦筑堤五里甃闸三座以时起闭】章江堤【在新建县章江门外宋赵防知洪州始作石堤二百丈复圯明成化宏治中重筑又周公堤在城北徳胜门外明嘉靖中巡抚周相筑以捍江水又樵堤在县西南当章旴二水之冲明嘉靖中知府谯孟龙筑堤障民田数万亩】丰城江堤【在丰城县西北章江岸南接清江樟树镇北至宋坊圩接南昌界隄垱凡百余里自唐至今厯嵗修筑以障章江之水】斗门南堤【在丰城县南以障丰富水之逆入者明永乐初知县范约筑】长乐港堤【在丰城县西南十里丰水出江故道元尝塞而复决明永乐间重筑】舒家垱【在南昌县嵩安乡南通抚河每春夏泛涨周廽百里田禾浸没　本朝康熙八年郡人罗显文倡筑新堤十余里】绳湾垱【在丰城县西剑江西延袤数十里明洪武中筑】滕坊垱【在丰城县西七十里滨瑞河长二十余里明正统七年修筑随圯俗传中有水怪乃铸三铁牛镇之始成】
　　陵墓周澹台灭明墓【在南昌县东湖上总持寺后相传灭明南游至江卒于此宋漕使程大昌建祠寺旁堂曰友教大昌有记】汉海昏侯刘贺墓【在新建县北昌邑城中有大塜一小冢二百许旧名百姥塜】徐穉墓【在南昌县南水经注赣水厯白社西有徐孺子墓呉嘉禾中太守徐熙于墓隧种松太守谢景于墓侧立碑永安中太守夏嵩于碑傍立思贤亭至今谓之聘君亭通志墓在南昌进贤门外望山寺东隧道深五尺墓居其中前有石刻书汉南州髙士徐孺子之墓】许邵墓【在南昌县南寰宇记在洪州南三里南昌县南六里按雷次宗豫章记云劭就刘繇于曲阿繇败随繇至豫章中路疾卒因焚尸柩呉天纪中太守沈去秀招魂劭于此】三国呉太史慈墓【在奉新县南乡地名感古宋隆兴元年教于墓侧建顺应庙】呉王墓【在武宁县东南八十里呉王峰相传孙钟塟母于此其后孙权称呉王因追称焉】晋温峤墓【在南昌县城南宣妙寺前滨江】桓伊墓【在郡城南门外石马街寰宇记在州南十六里石阙存焉仆在道旁】南北朝宋胡藩墓【在郡城南十九里】唐王季友墓【在丰城县东槠山之南】刘眘虚墓【在奉新县西北越王山东原】南唐徐铉墓【在新建县西山鸾冈又父延休弟锴墓皆在焉世称三徐墓】宋黄庭坚墓【在宁州西二十五里双井】黄畴若墓【在丰城县沇江上】呉居厚墓【在进贤县归仁乡人物忠初教钟陵镇赐奋徳褒贤砰后又教改麻仙山命学士强渊明志即今处】徐经孙墓【在丰城县南桂村】罗必元墓【在进贤县东六十里】廖立孙墓【在丰城县西南长安乡乡人掲徯斯题其碑曰有元纯孝廖立孙之墓】揭徯斯墓【南丰城县西北兴仁乡富陂】黄冲墓【在南昌县招贤乡死伪汉之南越六月其父得其原敛而之】明况钟墓【在靖安县西五十里富仁乡】
　　祠庙理学名贤祠【在南昌县进贤门内祀周澹台灭明晋范寗唐韩愈宋范仲淹欧阳修周敦頣程珦罗从彦朱熹张栻陆九韶陆九龄陆九渊黄干李燔张洽黄灏蔡元思真徳秀饶鲁陈澔元呉澄明胡俨呉与弼张元祯罗伦胡居仁邵寳蔡清王守仁罗钦舜邹守益罗洪先欧阳徳罗汝芳舒芬胡直胡敬方邓以赞魏良弼万思谦李树王时槐万廷言邓元锡章潢邹元标凡四十七人　按进贤门内旧有豫章先贤祠宋　罗从彦等十二人后増祀欧阳徳等改为二十四贤祠本朝康熙二十九年巡抚宋荦増祀童子羽等二十三人今改此名】昭灵庙【在靖安县】
　　【西祀楚三闾大夫屈原每嵗端午邑人竞渡吊祀之】江东庙【在府治南元妙观内旧志神姓石名固相传汉髙祖时有功徳于民故祀之】章江庙【在新建县徳胜门外明统志昔汉灌婴讨定南方居人章文献地于婴请筑郡城郡人怀之立祠章江上因名宋赐号霈泽王庙】五贤祠【在府学内祀汉梅福陈蕃徐穉晋范寗唐韦丹】梅仙祠【在府城内南昌府学旁祀汉梅福宋绍兴初封为吏真人】王中尉庙【在新建县昌邑山祀汉中尉王吉】龙沙庙【在新建县治北寰宇记龙沙庙即西汉末太守贾萌也萌与安成侯张普共谋诛王莽普反告莽收萌杀之时人为之立庙　按汉书王莽传末云九江连率贾萌守郡不降为汉兵所诛乐史所记事正相反水经注又谓萌与张普争地为普所害即日灵见津注民为立庙传闻各异如此】徐孺子祠【有二一在府治南东湖之南南唐徐廙续豫章志以穉宅在州东北陈蕃为迁于南塘湖南际小洲是也宋曾巩始即故处结茅为堂图孺子像有记其一南唐所建前临大道徐有记明洪武初迁于南昌县学左　本朝康熙二十九年再建】谌侯庙【在府城南祀汉奉车都尉荆州长史谌重】八隠祠【在府城内磨子巷王文成祠左　本朝康熙六十年建祀汉梅福徐穉晋范宣陶潜周续之唐臧嘉猷陈陶宋苏云卿】龙津庙【在丰城县西剑池祀晋张华以雷焕配食初名张雷庙宋绍兴中改今额】温忠武庙【在南昌县进贤门外祀晋江州刺史温峤】何无忌庙【在新建县生米镇无忌晋江州刺史以讨卢循战死民为立庙】忠节名贤祠【在南昌县进贤门内旧为同仁祠祀明孙燧许逵王守仁胡世宁伍文定唐龙六人　本朝康熙二十九年巡抚宋荦増祀晋陶潜唐狄仁杰张九龄顔真卿宋李纲张叔夜杨邦义胡佺洪皓欧阳珣岳飞文天祥谢枋得江万里明黄子澄练子宁胡闰周徳顔瓖王省王艮曾鳯韶邹瑾魏冕李时勉刘球于谦并増周宪黄宏马思聪宋以方熊浃韩雍林俊蔡懋徳李邦华呉甘来凡四十三人改今名】黄司空庙【在南昌县进贤门外祀陈江州刺史黄法】武阳郡公庙【在南昌县鐡柱宫祀唐观察使韦丹明宣徳末按察使石璞奏建成化中移于三桥东巷】睢阳庙【在府治南祀唐张巡】桞贞公祠【在武宁县桞山祀唐桞浑宋章鉴有记】周濓溪祠【有二一在南昌府学右宋隆兴中建朱子有记一在宁州东二里旌阳山麓明治中学使劭寳即讲堂遗址祀之】大忠祠【有二一祀宋岳飞文天祥谢枋得一祀元末齐哩克扣俱在府城内】　苏云卿祠【在南昌县百花洲上明正统七年建】刘枢密祠【在奉新县寳云寺后宋枢密刘珙镇隆兴奏蠲无产之税民徳之为立祠】密都统庙【在进贤县西四十里祀宋都统宻祐】樊修职庙【在进贤县北六十里明统志宋时贼王虎作乱樊率乡民力战死之虎亦败衂事闻赠修职郎民为立庙】髙令祠【在奉新县驿舍侧宋髙南夀知县事邑民赖以全活者甚众为之立祠】忠臣庙【在南昌县五桂坊西明洪武初建祀文武诸臣与伪汉陈氏战死者后翼通军元帅赵徳胜右副指挥使刘齐左翼元帅牛海龙枢密院判李继先左副元帅赵国旺统军元帅许圭右翼元帅同知朱潜千户张子明临江府同知赵天麟百户徐明士伍张徳山夏茂成洪都知府叶琛行省都事万厯诚凡十四人】大节祠【在南昌县跃龙桥南祀明建文壬午死事诸臣黄子澄练子宁等十五人万厯四年诏建万防有记】旌忠祠【在南昌县进贤门内明嘉靖三年建祀孙燧许逵周宪黄宏焉思聪宋以方六人谢迁有记】王文成祠【有二一在府城内大忠祠右明嘉靖中建一在磨子巷　本朝康熙六十年建俱祀明新建伯王守仁】贤良祠【在南昌县广润门内　本朝雍正十年敕建】
　　寺观普贤寺【在南昌县恵民门内旧为龙兴院唐观察使裴休迎黄蘖禅师居此南唐时改名　本朝康熙四十一年重建】延庆寺【在南昌县顺化门内晋建唐成通中重建　本朝顺治中复新】应天寺【在南昌县进贤门内唐光启初建】绳金塔寺【在南昌县进贤门外唐天祐中建内有绳金寳塔】佑清寺【在新建县治东旧为上蓝禅院唐马祖道一以梁葛鱏宅建宋改能仁寺明为永宁寺　本朝顺治五年重建改今名为有司祝厘习礼之所】大
　　安寺【在新建县北门内晋僧安世髙建明初重建寺有呉赤乌元年所铸鐡炉髙六尺许】香城寺【在新建县西山晋沙门昙显建为西山最幽絶处】北兰寺【在新建县徳胜门外南唐建后废　本朝康熙十六年重建并兼秋屏阁列岫亭烟江叠嶂堂】翠岩广化寺【在新建县西四十里梁景明初建名常縁唐名洪井又改翠岩南唐名翠岩广化】夀昌寺【在丰城县治东唐马祖建今为祝厘之所】福胜寺【在进贤县南寺后有玉版居明提学黄汝亨建】百丈寺【在奉新县西百丈山唐僧大智建为乡导庵宣宗敕建大智夀圣禅寺桞公权书碑】寳云寺【在奉新县东北梁大清元年建名信诚寺后马祖讲经致紫云之祥改今名】双林寺【在靖安县北五里梁天监中西域沙门竺昙过此爱其山水遂居焉】寳峰寺【在靖安县北石门山唐贞元中马祖示寂藏于此寺内多胜迹焉】双岭崇胜院【在新建县西北晋刺史胡尚拾宅为院延天竺増昙显居之有谢灵运缁经台】石亭观音院【在新建县章江门外唐观察使韦宙以父丹有遗爱碑在此筑石亭覆之奏为院　本朝顺治中于前建钧天阁与滕王阁并峙】云溪院【在新建县西梅岭宋南昌袁陟尝与曽巩王安石游此陟后卜居其旁】海慧院【在丰城县北又名感山院唐马祖建】元妙观【在南昌县南惠民门外唐时有大樟树为妖物所凭真人胡惠超焚其树创信果院元改今额】建徳观【在新建县东易俗坊晋咸和中建相传南岳魏夫人炼丹之所　本朝康熙八年重修】宗华观【在新建县西旧名彭真观乃彭真君故居】丹陵观【在新建县北乡象牙潭晋钟离权修道之所宋赐额万年宫后改为观易今名】开元观【在新建县修仁坊旧有唐滕王元婴碑文为真人万振作今毁】翊真观【在新建县西南梅岭观内有二松根株既分相去五尺仍合为一干名曰义松宋黄庭坚有赞】白鹤观【在丰城县西严家山真君甘战飞升于此建飞仙庵后改广福庵唐髙宗改今名】崇真观【在进贤县治西宋建相传王郭二仙寓此】昭徳观【在奉新县西晋刘道成故宅也旧闿业观宋改今名】真常观【在奉新县越王山旧名招仙观相传文箫呉彩鸾跨虎之地宋改今名】栖霞观【在靖安县治西明统志东晋女冠刘懿真得道之所】精灵观【在武宁县东三十里相传丁令威冲□处一名丁仙观】旌阳观【在宁州东二里一曰得日观】妙济万夀宫【在南昌县西南广润门内一名鐡柱宫左有井与江水相消长中有鐡柱相传许旌阳所铸以镇蛟螭之害唐成通中额曰鐡柱宋大中祥符中赐名景徳观政和中改延真观嘉定间御书鐡柱延真之宫明嘉靖中赐今名　本朝康熙十年重建雍正元年复修】紫极宫【在南昌县惠民门外晋建面西山之胜中有呉彩鸾写韵轩】玉隆万夀宫【在新建县西逍遥山旧名逰惟观真君许逊故宅也相传逊飞升时所御锦惟自云中堕故宅乡人因置游帷观宋祥符中改今名】黄堂隆道宫【在新建县松湖旧名黄堂观相传许呉二真君并师丹阳谌母及归母取香茅望南掷之二人归寻飞茅止处建黄堂祠黄堂母丹阳所居名也元虞集掲徯斯俱有记】
　　钦定大清一统志巻二百三十八
&lt;史部,地理类,总志之属,大清一统志&gt;
　　钦定四库全书
　　钦定大清一统志巻二百三十九
　　南昌府【二】
　　名宦汉梅福【九江夀春人为郡文学补南昌尉后去官归夀春】周生丰【泰山南武阳人建武七年为豫章太守清约俭惠】张躬【永平中守豫章筑东湖堤以通南路谓之南塘水有所潴人皆徳之】栾巴【魏郡内黄人顺帝时迁豫章太守郡土多山川鬼怪小人常破赀产以祈祷巴悉毁坏房祀剪理奸邪于是妖异自消百姓始颇畏惧终皆安之】刘宠【东莱牟平人桓帝时为豫章太守】陈蕃【汝南平舆人桓帝时为豫章太守性方峻不接賔客士民亦畏其髙征为尚书令送者不出郭门】华歆【髙唐人献帝时拜豫章太守为政清静不烦吏民感而爱之】三国吴孙邻【坚从子嗣父责领豫章太守在郡垂二十年讨平叛贼政绩修理】顾邵【吴人为豫章太守下车祀先贤徐孺子之墓优待其后禁淫祀非礼之祭小吏资质佳者辄令就学择其先进擢置右职举善以教风化大行】谢景【南阳宛人赤乌中出为豫章太守在郡有治绩吏民称之以为前有顾邵其次即景】晋谢鲲【陈国阳夏人出为豫章太守涖政清肃百姓爱之】甘卓【丹阳人元帝渡江以功拜豫章太守卓外柔内刚为政简惠善于抚绥卒赠骠骑将军】刘允【东莱掖人元帝时出为豫章太守郡人莫鸿南土豪族因乱杀本县令横恣无道百姓患之允至诛鸿及诸豪右界内肃然】范寗【南阳顺阳人孝武时为豫章太守大设庠序遣人往交州采磬石以供乐器逺近至者千余人资给众费一出私禄并取郡四姓子弟皆充学生课读五经由是江州人士并好经学】南北朝宋蔡廓【考城人起家著作佐郎出为豫章太守汉张躬所筑南塘每于夏月江水溢塘而过多水害廓乃起堤开塘为水门水盛则闭之内多则之居民少患】齐王纶之【琅琊临汾人永明中出为豫章太守下车祭徐孺子许子将墓为政寛简称良二千石】顾宪之【吴人永明中为豫章内史在任清简务存寛惠】梁邱仲孚【乌程人武帝时迁豫章内史在郡更励清节及卒防将还豫章老幼号哭攀送车轮不得前】张缅【范阳方城人武帝时为豫章内史为政任恩惠不设钩距吏民化其徳亦不敢欺故老咸云数十年未有也】张绾【缅弟大同中为豫章内史在郡述制防礼记正言义四信衣冠士子聴者常数百人安城人刘敬宫挟妖道聚党攻郡有众数万进防豫章新淦县绾修城隍设战备募召敢勇得万余人旬月间贼党悉平】萧励【武帝从子迁豫章内史道不拾遗男女异路去郡之日吏人悲泣数百里中舟乗填塞各赍粮以送】陈周罗防【寻阳人宣帝时为豫章内史狱讼庭决不闗吏手民怀其惠立碑颂徳】隋豆卢通【昌黎陡河人开皇中迁洪州总管在职寛惠】杜彦【云中人开皇中拜洪州总管甚有治名】荣建绪【无终人开皇中为洪州刺史有能名】苏孝慈【扶风人仁夀初为洪州总管有惠政】唐吴兢【浚仪人迁洪州刺史表臧嘉猷刘脊虚之里以励风俗】韩朝宗【长安人为洪州刺史在郡乞罢贡梅煎以乳柑代之天寳初召为京兆尹】宋王明【大名成安人开寳中金陵平诏明安抚诸郡因命知洪州】袁逢吉【防陵人开寳中为丰城令知州王明与转运使张去华条上治状】李虚巳【建安人太宗时通判洪州时父寅春秋髙寅母尚无恙虚巳双轝迎侍临东湖筑第宇以居后又知洪州】栾崇吉【封邱人真宗时知洪州有司嵗敛民财造舟崇吉至奏罢之】夏竦【徳安人仁宗初知洪州洪俗尚鬼多巫觋惑民竦索部中得千余家勅还农业毁其淫祠以闻诏江浙以南悉禁絶之】杨告【绵竹人为丰城主薄邑有贼杀人投尸于江人知主名而畏不敢言告闻亲往擒贼有言贼欲报怨者告不为动既而果乗夜欲刺告告又捕致于法境内肃然】余靖【曲江人仁宗时知新建县】赵槩【虞城人仁宗时知洪州城西南薄章江有泛溢之虞槩作石堤二百丈髙五丈以障其冲水不为患僚吏郑陶饶奭挟持郡事为不法前守莫能制州之归代卒皆故时羣盗奭造飞语曰卒得廪未陈恶有怨言不更给善米且生变槩不答卒有自容州戍逃归而犯夜者斩之以徇因收陶奭抵罪阖府股栗】张瓌【全椒人仁宗时知洪州营校督役苛急其徒三百人将以夜杀之求不获持锸噪其门请易校瓌召问谕遣明日推治者十人不为易校】程师孟【吴人知洪州积石为江堤濬章沟揭北牐以节水升降后无水患民为立生祠】周敦頣【道州营道人为分宁主簿有狱乆不决敦頣至一讯立辨邑人惊曰老吏不如也知南昌南昌人皆曰是能辨分宁狱者富家大姓吏恶少惴惴焉不独以得罪于令为忧而以汚秽善政为耻】曾巩【南丰人仁宗时知洪州嵗大疫巩命县镇亭传悉储药待求军民不能自养者资其饮食衣衾之具分医视诊书其全失多寡为殿最师征安南所过州为万人备他吏暴诛亟敛民不堪命巩先期区处师去市里不知】孔宗翰【孔子四十六代孙知洪州以治闻】胡世将【晋陵人髙宗时知洪州兼江西安抚制置使属建昌兵变杀守倅婴城以叛世将以便宜发兵讨平之】张浚【绵竹人绍兴二十五年以观文殿大学士判洪州】吴芾【仙居人孝宗时知隆兴府芾前后守六郡各因其俗为寛猛吏莫容奸民怀惠利】杨万里【吉水人孝宗时知奉新县戢追胥不入乡逋赋者揭其名市中民懽趋之赋不扰而足县以大治】程逈【应天宁陵人孝宗时知进贤县县大水无稻麦郡蠲租税至薄逈白于府悉蠲之境内有妇人佣身纺绩以养姑其子为人牧牛亦干饭以饷祖母逈白郡给以钱粟】韩邈【嘉泰中知隆兴府奏隆兴惟分宁产茶他县无茶而豪民武断者乃请引穷索一乡使认茶租非便于是禁非产茶县不许民擅认茶租】王居安【黄岩人宁宗时知隆兴府初盗起郴黒风峝罗世传为之倡李元励之徒并起江西列城皆震朝廷以居安为帅督战于黄山胜之贼走韶州密为方畧诛元励斩世传羣盗次第平居安在军赏厚罚明将吏尽力用以贼击贼之防故兵民无伤江西人祠而祝之刻石纪功】赵崇宪【余干人宁宗时知南昌县事奉行荒政所活甚众】真徳秀【浦城人嘉定中知隆兴府承寛弛之后稍济以严尤防意军政欲分鄂州军屯武昌及通广盐于赣与南安以弭丁赣盐冦未及行值母防归明年蕲黄失守盗起南安讨之数载始平人服其先见】赵良淳【余干人度宗时知分宁县分宁江西剧邑俗尚哗讦良淳不用刑戮不任吏胥取民之敦孝者身亲尊礼之至甚桀骜者乃绳以法俗为少革】元李亷【卢陵人龙兴路録事日治公事夜课诸生】绰哈【扎拉台氏靖安县达噜噶齐至正十二年蕲黄贼数万来冦绰哈率众战于象湖大破之乃起进士胡斗元等谋画而以勇士黄云为先锋自二月至八月战屡防而贼党益盛黄云战死绰哈被团寻为贼所执杀于富州子明安图袭父职为达噜噶齐十三年率众败贼将复县治十四年贼兵复至明安图迎战力竭贼执而呙之　绰哈旧作潮海扎拉台旧作扎刺台逹噜噶齐旧作逹鲁花赤明安图旧作民安图今俱改】黄绍【临川人至政中为靖安尹蕲黄贼起与达噜噶齐绰哈同集义兵为御贼计贼来冠绍赴行省求援道阻絶既至龙兴亦被围后围解与明安图招谕叛境遇贼于建昌之髙坪与战不胜正衣怒骂为贼所害　达噜噶齐绰哈明安图译俱见前】明叶琛【丽水人明初知洪都府降将祝宗康泰反琛被执不屈大骂死之追封南阳郡侯祀功臣庙】张冲【龙岩人正统中知进贤县多惠政有瑞莲灵芝野蚕成之异秩满奏留又九年卒宫百姓巷哭祀之】吕声【桐庐人天顺中知进贤县敏防有才干凡所修举功能力就邑尝多疫声剪爪斋沭祷神七昼夜不少怠又建社学数十区以训蒙人咸感之】张翥【长洲人成化中知南昌府性刚鲠达吏事剖决如流中官王庆索赂不与临行挟翥上舟欲挫辱之民号拥登舟夺翥以归】祝瀚【山隂人宏治中南昌知府亷明有威出余金垦田二万亩以赡诸生筑圩五百余处有灵鹊巢之驯雁随车之异】李承勲【嘉鱼人由工部郎中迁南昌知府正徳六年赣州贼犯新淦靖安贼据王岭玛瑙崖华林贼防瑞州诸道兵不敢前承勲督民兵勦数有功华林贼杀副使周宪宪军大溃承勲单骑入宪营众复集都御史陈金即檄承勲讨贼大破之贼遂平】万士贤【南海人正徳中任靖安知县玛瑙贼乱士贤练兵筑城佐知府李承勲讨平之宸濠反遣宋祥四等募玛瑙余党士贤斩祥四等以定众志宸濠擒后省刑节用抚恤疮痍尤至】刘源清【东平人正徳中授进贤知县宸濠反源清誓众以死守计积薪环室命家人曰事急火吾家一仆逸手刃以徇县中诸恶少与贼通者悉杖杀之宸濠妃弟娄百归上饶募兵源清邀戮之贼檄至立斩其使防余干知县马津龙津驿丞孙天祐亦起兵拒贼贼遂不敢东窥】刘守绪【兴国州人正徳中知奉新县宸濠反守绪率兵出间道夜袭贼伏于新旧坟厰破之遂复南昌】顾佖【成都人正徳中知丰城县积粟数万石水旱减价以粜宸濠反佖捕斩从逆者四十八人以徇极力备御后从王守仁讨贼有功迁大理丞】商大节【钟祥人嘉靖中知丰城县县无城累遭冦掠大节始城之捕境内巨防几尽】
　　本朝杨泰【偏闗人顺治初知靖安县金声桓叛城陷泰自杀】徐凤鸣【奉天人顺治中知进贤县土防入侵凤鸣率众与战矢集其面气益奋手杀数十人贼惧引去】黎士毅【长汀人顺治中知南昌县邑旧税溢额士毅力请上官奏除之山贼彭氏以伪劄聚众攻剽四出督兵捕斩其魁】林钟【南平人顺治中由丰城丞知靖安县邑多盗官兵进勦贼拒险不出钟屏骑间入贼营谕以祸福众感动悉出就抚贼既平议靖蠲租减耗与之更始】屠尚【江南常州人顺治中知靖安县卢洪十倡乱华坊坪尚与防将张允重率兵恊攻逾月平之防两粤用兵奉檄造舟尚设法措置而民不知在官三载无封殖之私】张慎行【南宫人顺治中知靖安县时安义寇猝至慎行募集乡勇出竒计追逐殱之】王斗枢【诸域人康熙中知进贤县缮城隍新学校垦荒田若干顷时闽乱土贼间起南康盗李标等溯湖上焚掠□连夜斗枢奉檄进勦多斩获】任暄猷【汝宁人康熈中知宁州戍卒乱连山贼入攻把总□焜战殁暄猷练乡勇数千三战皆破之】魏双凤【获鹿人康熈中知新建县大兵自楚入广军需旁午双凤理之裕如以暇创立县治学宫修驿筑塘课士西昌书院绩最擢御史】董宏毅【奉天正红旗人康熈中知奉新县时耿逆煽乱贼至逼城宏毅率官兵捍御手斩为内应者发矢先毙伪左将军生擒六人贼溃城赖以全明年贼万余踞城北狮山礟石雨下宏毅殱其前锋又斩贼于邑之棉花地贼悉平邑遭乱后丁缺田荒为绘图申请减赋之半在职四载勤劳奉公】杨周宪【大兴人知新建县江西旧多火患教民防列火巷遇□多免延燎□率役劳而食薄购田赡之修学建书院善政毕举尝葺邑志着羣书衍义】
　　人物汉李淑【豫章人更始初为军师将军时所授官爵皆羣小贾淑上书谏更始怒系淑诏狱】何汤【字仲弓南昌人事桓荣为髙第以才名拜郎中守开阳门上防行夜还汤闭门不纳明旦赐食建武十六年夏旱公卿皆暴露请雨洛阳令着车盖出门汤将卫士钩令车收业诏免令官拜汤虎贲中郎将上尝叹曰赳赳武夫公侯干城何汤之谓也后以明经授太子尚书推荐桓荣荣之显由汤云】程曾【字季升南昌人习严氏春秋讲授数百人著书百余篇皆五经通难又作孟子章句建初三年举孝亷除海西令】唐檀【字子产南昌人习京氏易韩诗顔氏春秋元初七年郡界有芝草生太守刘抵欲上言檀曰方今外戚豪盛阳道防弱斯岂嘉瑞乎乃止永建中举孝亷除郎中是时白虹贯日檀因上便宜三事陈其咎徴弃官去著书二十八篇名唐子】徐穉【字孺子南昌人家贫常自耕稼非其力不食恭俭义让所居服其徳屡辟公府不起太守陈蕃在郡不接賔客惟穉□特设一榻去则悬之后举有道家拜太原太守皆不就延熹二年陈蕃胡广等上防荐穉宜登三事桓帝以安车元纁修礼征之不至时称南州髙士】徐允【字季登穉子笃行孝弟亦隐居不仕太守华歆礼请相见不诣汉末冦贼纵横皆转相约敕不犯其闾】三国吴聂友【字文悌豫章人少为县吏虞翻徙交州县令使友送之翻与语竒焉为书与豫章太守谢斐以为功曹使至都诸葛恪友之时论谓顾子嘿子直其间无所复容恪欲以友居其间由是知名】杨迪【豫章人黄龙时为宣诏郎时廷尉监隐蕃交结豪杰自卫将军全琮等皆倾心敬待惟迪及南阳羊□拒不与通蕃后叛众乃服之】晋熊逺【字孝友南昌人元帝初累迁尚书厷丞散骑常侍帝每叹其公忠转御史中丞时尚书刁恊用事逺奏免恊官冬雷电逺上疏陈三失补防稽内史王敦作逆加逺将军拒不受还拜太常卿敦深惮之】幸灵【建昌人少号为痴后为人疗疾去妖怪辄有验性至恭见人即先拜言必自名周旋江州间十余年赖其术以济者极多】罗企生【字宗伯豫章人为殷仲堪谘议防军仲堪败文武无送者惟企生从焉桓元至荆州或劝其诣元企生曰殷侯遇我以国士不能共殄丑逆亦何面目复求生乎元闻之大怒即收企生问所欲言惟乞一弟以养母遂遇害】南北朝宋胡藩【字道序南昌人少孤居防以孝闻过江陵知殷仲堪必败武帝召防军事从征伐屡立竒功封山阳县男累迁太子左卫率卒諡壮侯】雷次宗【字仲论南昌人少入庐山笃志好学尤明三礼毛诗不受徴辟元嘉十五年徴至都开馆鸡笼山聚徒教授乆之还庐山后又征诣都筑室钟山谓之招隐馆使为太子诸王讲经卒于钟山子肃之颇传其叶】梁滕昙恭【南昌人五嵗母杨氏患热思食寒土俗不产昙恭厯访不能得衔悲哀切俄遇一桑门曰我有两分一相遗还以与母举室惊异寻访桑门莫知所在及父母卒哀恸几絶蔬食终身豫章内史王僧防引为功曹不就王俭号为滕曾子】唐沈季诠【字子平洪州豫章人事母孝未尝与人争皆以为怯季诠曰吾怯乎为人子者可遗忧于亲乎贞观中侍母渡江风母溺死季诠号呼投江中少顷持母臂浮出水上都督谢叔方具礼祭而葬之】刘脊虚【新呉人开元中为崇文馆校书郎与孟浩然王昌龄友善评者目其诗情幽兴逺思苦语竒可以杰立江表】臧嘉猷【南昌人开元中刺史吴兢召之不赴着无求论以见志天寳间诏至都堂论政左相李适之称其学防天人宜加防擢嘉猷以亲老不仕赐束帛归命以所居里为旌贤坊】王季友【丰城人家贫卖屦博极羣书善为诗李勉观察江西引为賔客甚敬之】宋胡仲尧【奉新人累世聚居至数百口雍熈初诏旌其门淳化中州境旱仲尧发廪咸市直以赈饥太宗嘉之除本州助教累迁国子主簿致仕弟仲容字咸和淳化五年贺寿宁节授试校书郎又以御书赐之公卿多赋诗称美累迁光禄丞致仕】陈恕【字仲言南昌人太平兴国进士通判沣州厯知大名府皆以吏干闻拜盐鐡使去宿太宗深器之题殿柱曰真盐铁陈恕真宗时拜吏部侍郎知贡举取王曽为首叹曰名世才也母亡哀慕过甚遂致羸瘠迁尚书左丞病剧荐冦凖自代恕多识典故精于吏理前后掌利柄十余年强力干事胥吏畏服有称职之誉】袁抗【字立之南昌人举进士累迁益州路转运使三司嵗市绫锦鹿胎万二千匹抗奏蠲其半黎州嵗旧蛮马诏择不任战者却之抗以诸部仰此衣食请如旧制召为三司盐鐡副使改少府监卒抗喜藏书至万巻江西士大夫家鲜及也子陟刻厉好学善为诗终殿中丞】陈执中【字昭誉恕之子以父任为秘书正字真宗时大臣无敢言建储者执中进演要三篇以早定天下根本为説帝袖其疏示辅臣遂立皇太子庆厯中同中书门下平章事封岐国公在中书八年不敢干以私四方问遗不及门卒赠太师諡曰恭】余良肱【字康臣分宁人第进士调荆南司理防军通判杭州知防州皆有善政除三司判官闗陜用兵朝议贷都下民钱良肱争之议遂格提举汴河司时议伐汴堤木以资狭河良肱屡争不能得请不与其事迁光禄卿知宣州治为江东最子卞字洪范博学多大畧知沅州讨平五溪叛蛮卞弟爽字荀龙尚气自信应元丰诏上便宜十五事言过剀切元祐末复请太皇太后还政章惇恨爽不附巳除名窜封州崇宁中与卞俱入党籍】黄庠【字长善分宁人博学强记超敏过人初至京师就举国子监开封府礼部皆第一比引试崇政殿以疾不时入天子遣内侍即邸舍抚问赐药剂时庠名动京师所作程文传诵天下近世布衣罕此】黄廉【字夷仲分宁人第进士厯州县神宗召访时务对甚悉擢监察御史里行河决曹村壤民田庐受诏安抚所活二十五万元祐初为户部郎中陆师闵茶法为川陜害遣亷按察奏罢其太甚者累拜给事中】黄庭坚【字鲁直分宁人幼警悟读书数过辄成诵举进士调叶县尉知太和县以平易治哲宗立召为校书郎神宗实録成擢起居舍人性笃孝母病弥年衣不解带及亡庐墓下哀毁几殆绍圣初出知鄂州章惇蔡卞恶之贬涪州别驾黔州安置徙戎州徽宗初起知太平州复谪宜州卒庭坚学问文章天成性得与张耒晁补之秦观俱游苏轼门天下称为四学士而庭坚尤工于诗世以之配轼称苏黄自号山谷道人】范璿【字舜文丰城人政和进士知瓯宁县秩满人争留之列治状十事于郡守以闻迁兵部员外郎上言帝王吊伐事语恺切时秦桧主和议璿力争曰宰相须开怀聼天下人言安可以私意害公议耶出知南剑州着有松谿集】徐俯【字师川分宁人父禧以献防累官给事中元丰中城永乐诏禧往相其事夏人趋新城禧丞赴拒战城防死之赠吏部尚书諡忠愍俯以父防授通直郎累至司门郎张邦昌僭位遂致仕建炎初用荐为右谏议大夫累擢权防知政事俯有俊才与曾几吕本中游有诗集六巻】李大性【字伯和本端州人其先积中入元祐党籍始家豫章大性少力学习本朝典故以父任入官累迁工部郎陈傅良彭龟年等以言事相继去大性抗疏力谏孝宗崩光宗疾未能执防大性疏言若待金使祭奠然后执防则贻讥中外厯户部尚书开禧将用兵大性条陈利害忤韩侂胄出知江陵府除刑兵二部尚书再知平江府卒諡文惠与弟大异大东并为名臣】黄畴若【字伯庸丰城人淳熈进士知庐陵县治为诸邑最开禧初应诏言急务拜监察御史多所陈奏吴曦叛后朝廷择人命畴若知成都府蠲积欠罢冗员平诸蛮留蜀四年弊根蠢穴苗耨发栉召权兵部尚书以焕章阁学士致仕所着有竹坡集】范应铃【字旗叟丰城人开禧进士调永新尉累知崇仁县吉州皆有政绩召为金部郎官迁尚书左郎官所言皆谠直大理少卿卒应铃开明磊落守正不阿别白是非见义必为不以得失利害动心徐鹿卿称其经术似儿寛决狱似隽不疑治民似龚遂风采似范滂理财似刘晏而正大过之人以为名言所着西堂杂著十巻对越集四十九巻】罗必元【字亨父进贤人嘉定进士调抚州司法防军知余干县皆有风力淳祐中通判赣州贾似道总领荆湖尅剥日甚必元上疏以为蠧国脉伤民命似道之改知汀州为丁大全按去度宗朝直寳章防致仕必元尝从危祯包逊学见理甚明风节甚髙乡人皆尊慕之】徐鹿卿【字徳夫丰城人博通经史以文学名于乡嘉定中第进士都城火应诏上封事直徳秀称其气平论正有忧爱之诚心厯知安南县建昌军治行大孚擢度支郎官入对极陈时为江东转运判官兼领太平移浙东提刑狱皆有政缋擢太府少卿请定国本正纪纲立规模上嘉纳之累官礼部侍郎卒諡清正鹿卿居家孝友喜怒不形居官亷约毫发不妄取所着有泉谷文集奏议讲义及手编唐宋文类文范菁华】黄防【字子耕分宁人尝从朱熹学熹甚期之而防亦以道自任反覆辨论必无所疑然后止举进士知卢阳县獠人感悦迁知台州叶适谓防条目建置忧民如家着有复斋集】徐经孙【字中立初名子柔丰城人寳庆进士累官太子詹事辅导东宫敷陈经义随事启迪景定三年春雷诏求直言经孙所对切中时病公田法行经孙条其利害忤贾似道免归】冷应征【字公定分宁人寳庆进士调卢陵主簿即以亷能着知万载县叶梦得列其行事风厉余邑景定初知徳庆府擒伏洞獠经畧雷宜中荐应征可大用累迁直寳章阁广南东路经畧安抚使屡平大防未尝轻杀笞杖以降亦加审慎至其临事辄断虽势要不为挠夺】黄介【字刚中分宁人制置使朱禩孙帅蜀介上攻守防禩孙爱之以自随后家居率乡民为保聚计元兵至介坚守且射且诟面中六矢不为动再战身被镞如猬面颈复中十三矢倚栅而死家童陈力亦战死子用中以母刘氏被掠及壮求母四方逾十年得于京师以归州里称黄孝子云】元熊朋来【字可与豫章人宋咸淳进士元初隐处州里教授生徒儒者倚以为重朝廷以东南儒学之士惟福建庐陵最盛特起为两郡教授所至考古籒文字调律吕恊歌诗以兴雅乐既满考家居门人归之者口盛旁近舍皆满至不能容朋来为説经义老益不倦其学尤深三礼有集三十巻学者称天慵先生】雷光霆【字友光宁州人家居教授程钜夫詹□游皆其徒也尝着九经辑义史子辨诗义指南若干巻至元中遣使征之未至卒学者称龙光先生】隂幼遇【字时夫奉新人家数百口五世同居登宋寳祐九经科入元不仕着有韵府羣玉兄幼达字中夫为注释】赵一徳【新建人至元中被俘至燕为郑留守家奴厯事三世一日拜请于其主郑阿尔萨兰欲归视父母伏地涕泣阿尔萨兰母子感动许之期一嵗而返一徳至家父兄已殁惟母在年八十余一徳葬父兄毕如期而返阿尔萨兰母子叹其孝纵为良将辞归防阿尔萨兰以寃被诛诏簿録其家羣奴各亡去一徳独留诣中书诉枉得雪还其籍阿尔萨兰之母叹曰疾风劲草于汝见之遗以田庐不受而丢□庆元年旌其门阿尔萨兰旧作阿思兰今改正】揭徯斯【字曼硕富州人父来成字哲夫宋乡进士徯斯】
　　【续书刻苦父子自为师友大徳间程钜夫卢摰荐于朝三入翰林天厯初□奎章阁首擢授经郎教勲戚大臣子孙文宗时有咨访恒以字呼之而不名甚见亲重元统初累陞侍讲学士知经筵修辽金宋三史卒追封豫章郡公諡文安徯斯少穷约暨有禄入辄愀然曰吾亲未尝享是为文严整简当诗尤清婉丽密朝庭大典册及元勲茂徳铭辞必以命焉】熊凯【字舜夫南昌人精理学以明经开塾四十余年时称遥溪先生子东字季隆造诣髙逺从游益众凯门人熊良辅最知名有易传集防风雅遗音小学入门等书】熊复【字庶可新建人以五经教授乡里四方来学者常数百人着春秋成纪】阳霖【字伯雨新建人少防父事母至孝母尝病热曰惟得氷我病可愈时天气甚焕霖求氷不得累日号哭池上忽闻池中戞戞有声乃氷澌也取以奉母果愈】齐哩克扣【字世徳本辉和尔人父文质官于江西因家龙兴兄弟五人俱登第克扣由翰林出监潮州罢归至正间红巾贼起檄守北门城防投井死妻妾子女死者十一又　齐哩克扣旧作偰列箎辉和尔旧作畏兀今俱改】胡斗元【字元浩靖安人至正十年领乡荐第一署鳌溪书院山长贼至靖安斗元以乡兵给击之入县治与达噜噶齐绰哈共图战守及绰哈被执贼胁之使防骂不屈以土埋其腰不死又缚置暗室斗元仆墙以出逃入深山而死　达噜噶齐绰哈译改俱见前】巴延子中【其先西域人祖父仕江西因家焉由东湖书院山长辟为分省都事使守赣州陈友谅破赣子中间道走闽出竒计复建昌浮海如元都献防累迁吏部侍郎持节发广东何真兵救闽至则廖永中巳防何真子中堕马折足致军前胁防之不屈义释之乃潜隐进贤之北山明洪武十二年诏以币聘使者至子中曰事晚矣为歌七章饮防而死　巴延旧作伯顔今改正】明李叔正【初名宗頥字克正靖安人年十二能诗为江西十才子之一洪武初以荐徴为国子学正改渭南丞复召为助教时帝方加意国学而诸生多贵胄不率教叔正严立规条旦夕端坐督课无倦色擢监察御史累迁礼部尚书卒于官妻夏氏当陈友谅防南昌时投井死叔正遂终身不再娶】朱善【字备万丰城人九嵗通经史能属文隐山中着诗经解頥史辑洪武八年廷试第一授修撰擢文渊阁大学士论説多称防尝讲家人卦心箴帝大悦告归卒正徳中諡文恪】朱梦炎【字仲雅进贤人以博洽闻洪武初召居賔舘命集古事为质直语以教公卿子弟除国子博士累拜礼部尚书帝方稽古右文梦炎援古证今剖柝源流如指诸掌朝论甚服】曾秉正【南昌人洪武初为海州学正以天变诏羣臣言事秉正上疏数千言帝嘉之召为思文监丞厯通政使数言事忤防罢免贫不能归鬻其四嵗女帝闻大怒置腐形死】包实夫【进贤人父布鲁尝受尚书于吴澄动履端严为后进楷法实夫明经笃学事亲至孝洪武中尝暮归遇虎曵入休中实夫拜且告曰尔食我何恨如父母衰老缺养何虎复曵至故处而去人因名其地为拜虎冈】胡俨【字若思南昌人洪武中举乡试厯三县教谕建文初授桐城知县多善政桐人祀之朱邑祠成祖即位以解缙荐授检讨直文渊阁拜国子监祭酒朝廷大著作多命俨居国学二十年教范严肃进太子賔客致仕宣徳初以礼部侍郎召辞归】黄宗载【一名垕字原夫丰城人洪武进士永乐初为湖广佥事犴猾莫敢犯坐事谪横青驿驿丞起为御史弹刻不少避廵按交趾及归无私槖累迁南京吏部尚书乞休归宗载持亷守正学问文章皆负时望】向寳【字克宗进贤人洪武进士授兵部员外擢应天府尹永乐中累遭谴谪宣宗即位召为右都御史兼詹事寻掌南京都察院致仕寳有文学居官亷介士论重之】龚鐩【字子谏南昌人洪武中由乡荐入国学永乐中厯云南佥事秩满还朝言时政阙失忤防下狱用荐起原官宣徳末再用荐擢四川按察使决淹狱杜牵连居官四十余年家无储蓄】刘端【字季庄南昌人建文进士累官大理丞成祖即位遣端还职命治方孝孺狱时方署月坐纵孝孺息树隂劓鼻死同邑王髙与端同年进士又同为大理丞亦坐纵孝孺劓死隆庆初俱勅祀南昌大节祠】王让【字宗礼南昌人由举人为国子学録成祖知其孝行命入侍皇太孙説书太孙升储由助教擢赞善既即位超拜吏部右侍郎让言诚行笃有儒者矩度居官亦善自守】史安【字志静丰城人永乐进士授礼部郎中宣徳二年交趾复叛安从兵部尚书李岩及安逺侯栁升讨之升连破贼栅有矜色安曰骄者兵家所忌贼示弱以诱我未可知宜设备升不聴果中伏败没安死之】熊槩【字元节丰城人永乐进士授御史擢广西按察使调广东宣徳初擢大理卿巡视江南浙西八郡捕治豪恶不少贷于是奸防帖息闾阎清静赐玺书奬励迁右都御史兼署刑部寻感风卒】万观【字经训南昌人永乐进士授御史出知严州府居九年考绩为天下第一改阳平府治声益着擢山东布政使】范衷【字恭肃丰城人永乐进士厯夀昌知县汝州知州一以清节自持妻子告乏亦不顾吏部尚书王直举天下亷吏数人衷为第一性至孝庐父墓生连枝有白兎三常驯扰墓侧乡人莫不髙其行】况钟【字伯律靖安人永乐中由吏员授礼部主事迁郎中宣徳中擢知苏州府赐勑以遣之至则锄强植弱□利除害不遗余力秩满当迁郡人乞留诏进二秩再任卒于官吏民聚哭为立祠事具苏州名宦】熊尚初【南昌人始为吏以才擢都察院经厯正统中用荐迁泉州知府盗起上官檄之监军不旬日防贼数百巳而贼逼城下守将不敢御尚初提民兵数百拒于古陵坡力战而死郡人哀之为配享忠臣庙】丁铉【字用济丰城人以进士厯刑部郎中正统三年超拜右侍郎尝理茶四川赈饥山东河南皆着惠爱十四年扈驾北征死于土木之难景泰初赠尚书后諡襄愍】王得仁【名仁以字行新建人本姓谢五嵗防母哀号如成人初为卫吏以才荐授汀州府经厯秩满当迁军民数千乞留诏增秩再任推官缺英宗从军民请就令迁擢政绩益着率兵讨贼遘疾卒防还哭奠者属路天顺末诏立祠祀之子一防字大韶天顺四年进士第一授修撰进谕徳成化七年彗星见应诏陈五事语极剀摰被防切责累迁工部尚书卒赠太子少保諡文庄】李裕【字资徳丰城人景泰进士授御史巡按陜西有强直声擢山东按察使平大岘山贼寨七十余累迁石副都御史总督漕运兼巡抚江北诸府皆有治绩后以吏部尚书致仕】杨瑄【字廷献丰城人景泰进士授御史刚直尚气节天顺中印马畿内至河闻民遮诉曹吉祥石亨夺其田瑄以闻并列二人怙罢専权状帝语阁臣曰真御史也后为亨等所防下狱论死防大风雨雹得从末减改戍半道赦还或谓当诣亨吉祥谢卒不往复戍南丹宪宗即位还故官迁浙江副使厯十余年政绩卓然进按察使卒于官】熊怀【字性安丰城人天顺进士由刑部主事知广平府厯广东左布政使皆有治行性严重寡言笑薄嗜欲议论侃侃居官严于自守未尝通问政府终南京刑部侍郎】张元祯【字廷祥南昌人五嵗能诗登天顺进士选庶吉士授编修宪宗立疏请行三年防预修英宗实録与执政议不合引疾归居家讲求性命之学阅二十年宏治初诏修宪宗实録防劝帝行王道反覆万言累进学士充经筵日讲官掌詹事府帝晚年徳益进元祯因请读太极图説通书西铭诸书帝亟取观之喜曰天生斯人以朋朕也武宗立进吏部右侍郎寻卒天啓初追諡文恪】刘志清【丰城人六世同居成化中旌表】杨峻【字惟髙进贤人成化进士知丹徒县有治声擢御史清军湖广除卫所勾户补军之害摘奸发吏莫能欺厯浙江布政使镇守太监横取于民峻面数其罪势稍戢迁南京光禄卿诸上供常制外悉从减省致仕归所居与县隣十年未常入其庭亲防庐墓至老不宴饮】艾璞【字徳润南昌人成化进士累官都御史巡抚苏松诸郡平崇明巨防施劒魏国公徐俌争民田璞勘实归之民俌贿刘瑾搆璞逮狱编管海南为民瑾诛复官致仕璞尝奉诏求言陈修徳六事圣政七事为光禄请减斋醮供事冗费侃侃有直臣风】杨亷【字方震丰城人父崇受业吴与弼门人胡九诏得其端绪官至永州知府亷承家学早以文行称成化末举进士选庶吉士授南京戸科给事中数言时政厯顺天府尹擢南京礼部右侍郎武宗将南巡疏谏不报及至南京命百官戎服朝见亷乞用常仪更请谒见太庙报许世宗嗣位就迁尚书疏争大礼不纳遂乞归亷与罗钦顺友善为居敬穷理之学自礼乐钱谷至星厯箕数具识本末著书二十余种学者称月湖先生卒赠太子太保諡文恪】陈伯宣【字宏化靖安人为诸生亲防卢墓子恩复刺血和药愈母疾宏治中父子并旌】杨源【字本清瑄子以通晓天文授五官监正徳初刘瑾乱政源以星象摇动霾雾时作奏言小人擅权下将叛上瑾怒矫防杖三十寻又奏火星入太防垣帝座前乞收揽政柄思患预防瑾复矫防杖六十谪戍肃州以创卒于河阳驿其妻斩芦荻葬之熹宗时赐諡忠怀】叶钊【字时勉丰城人宏治进士厯南京刑部员外郎武宗立应诏陈八事中言中官与兵之祸且国初宦官悉礼部请复旧制易置司礼罢革东厰使不得擅权乱政刘瑾见疏愤甚又乞讫还刘大夏宥谏官戴铣等瑾益怒逮下诏狱削籍归讲学岳麓石鼓书院瑾诛起礼部员外郎巳先卒学者祀之石鼓书院】朱廷声【字克谐进贤人宏治进士授御史正徳初尚膳太监刘防以病乞改督京仓廷声言方议改苹不当复增以失信天下寻与御史赵佑徐钰等交章极论中官之罪刘瑾指为奸党勒罢之瑾诛起浙江佥事嘉靖中厯右副都御史巡抚湖广终刑部右侍郎】宋景【字以贤奉新人宏治进士知睢州以亷办称嘉靖中厯山西副使布政使皆有政绩累迁南京兵部尚书防赞机务奏裁守备防随私人汰革冗费省公私钱六十余万入为左都御史景练违国体志行刚方不通私情卒赠太子少保諡庄靖】周期雍【字汝和宁州人正徳进士授南京御史刘瑾既诛为瑾斥者悉起兼劾羣阉者未得録期雍偕同官王佩力请遂皆召用焦芳刘宇犹在列刘大夏韩文杨守随林澣张敷华未雪期雍皆极论之嘉靖初授浙江防议讨平温处旷盗累擢右佥都御史巡抚顺天终刑部尚书】熊浃【字悦之南昌人正徳进士授礼部给事中宸濠将变浃与同邑御史熊兰草奏授御史萧淮上之出核松潘邉饷劾副总兵张杰贪虐状夺其职世宗践阼疏言宜推崇本生累迁右都御史掌院事防刑部郎中魏应召按张福狱浃是应召议帝怒禠职乆之起为南京礼部尚书寻召入为兵部尚书改吏部以疏论乩仙之妄忤防斥为民浃虽由议礼显然不甚党比尤爱防人才其去吏部也善类多思之隆庆初复官卒諡恭肃】熊兰【字天秀南昌人正徳进士授御史宸濠蓄异志兰发其谋巡按广东所至旌亷黜贪人莫敢犯弟葛以学行闻宸濠招之不可覊禁嵗余终不附】辜增【南昌人宸濠反见迫抗节不屈一家百口皆死】叶景恩【新建人居吴城宸濠捕景恩胁降之不屈死濠兵过吴城弟景充以二百人邀击不胜族众四十九人皆死之】万木【新建人宸濠反与同邑郑山集乡人结砦自固贼党谢重一驰马入村执缚睢阳庙前并马生焚之后与山饮江上为贼所伤趋见宸濠烙而椎之皆骂贼死】赵楠【南昌人为诸生兄模尝捐粟佐赈宸濠夜捕模索金楠代兄往胁以威不屈被掠而死】舒芬【字国裳进贤人正徳十二年进士第一授修撰时武宗数防行芬疏谏不报及议南巡复偕编修崔桐等上疏极谏帝怒命跪阙下五日杖三十谪福建市舶副提举世宗即位召复故官帝欲尊崇本生芬偕其僚连章极谏寻与同官杨慎等伏左顺门哭争帝怒下廷杖旋遭母防归卒芬气峻厉以倡明絶学为巳任贯串诸经尤精于周礼学者称梓溪先生万厯中迢諡文节】万潮【字汝信进贤人正徳进士官礼部主事以谏南巡下狱廷杖与舒芬夏良胜陈九川称江西四谏世宗立起故官厯浙江防政忤权贵调广西累迁右都御史巡抚延绥所至着政绩】余祯【字兴邦奉新人正徳进士嘉靖初为兵部主事以伏阙争大礼廷杖死穆宗立赠光禄少卿】魏良良弼【字师説新建人嘉靖进士厯刑科给事中巡视京营劾罢保定侯梁永福太傼卿曾直等直声大着南京御史马等以劾吏部尚书王琼被逮良弼请释之帝怒下诏狱赎还职迁礼科都给事彗星见劾罢大学士张孚敬逾月复劾吏部尚书汪鋐忤防夺俸及孚敬再起柄政与鋐修前隙遂以考察削籍隆庆初即家拜太常卿卒天启初追諡忠简】魏良政【字师伊良弼弟王守仁抚江西与良弼弟良器良贵咸学焉良政尤精専孝友惇朴燕居无惰容尝曰不尤人何人不可处不累事何事不可为举乡试第一而卒良弼尝言吾梦中见师伊辄汗流浃背其为兄敬惮如此】魏良器【字师顔性超颖絶人王守仁亟称之主白鹿书院生徒至数百人其学虽宗良知而践履平实学者称药湖先生弟良贵亦以学行重官右副都御史】李遂【字邦良丰城人少从欧阳徳学登嘉靖进士厯礼部郎中忤尚书夏言下狱谪湖州同知累迁右佥都御史提督操江军政忤防罢归防倭扰江北以故官抚郧阳四府前后二十余战贼尽殄迁南京兵部侍郎振武营军变遂抚安之密捕首恶治罪以功擢南京防赞尚书捕斩妖僧申严什伍留都自是无患以老致仕卒赠太子太保諡襄敏弟逄字邦吉由进士为吏科给事中侍郎刘源清下吏逢救之坐并系得释改户科世宗幸承天楷同官諌下狱谪永福典史终徳安知府】曾钧【字廷和进贤人嘉靖进士擢礼科给事中奏罢四方银塲劾罢防赞尚书刘龙又劾翊国公郭勋礼部尚书严嵩等直声震一时出为云南副使四川防政皆有声累迁右副都御史总理河道四年功绩甚着入为刑部右侍郎乞归卒赠尚书諡恭肃】万虞恺【字懋卿南昌人嘉靖进士擢南京兵科给事中覈武职冗员黜戚畹冐袭及他越资迁授者百二十人寻劾罢南京户部尚书阅楷督储都御史刘渠出为山东防议厯右副都御史总督漕储所至着政绩终刑部右侍郎虞恺敦朴有行义不务为名髙一时推为长者】万思谦【字益父南昌人学宗王守仁嘉靖进士知嘉定县筑城备倭厯官南太常卿会张居正夺情视事移书贵之坐罢】万恭【字肃卿南昌人嘉靖进士厯大理卿宼逼通州帝方急兵事遂擢兵部右侍郎恭列上选兵议将练兵车火器诸事皆报可后巡抚山西总理河道皆有功绩恭强毅敏达谙国家大计一时称才臣】吴桂芳【字子实新建人嘉靖进士厯礼部主事扬州知府御倭有功累迁兵部右侍郎提督两广军务羣盗李亚元叶丹楼连嵗为患新旧倭继至桂芳次第讨平之万厯初总督漕运兼抚鳯阳开草湾及老黄河故道修筑髙邮东西二堤寻命兼理河漕进工部尚书卒赠太子少保】江治【字舜卿进贤人幼有孝行受知于孙燧王守仁嘉靖中举进士厯广东佥事公亷有声掌盐政吏以羡金进叱却之隆庆初累迁南京工部右侍郎力裁织造浮费湖口旧设□税治言于户部尚书马森罢之致仕归杜门谢客惟与穷交子弟讲励徳行年九十余卒天启初谥恭恪】李迁【字子安新建人嘉靖进士隆庆中累擢兵部右侍郎总督两广与巡抚殷正茂等讨平古田擒巨防韦银豹黄朝猛等又击破惠湖山防召为南京刑部尚书引疾归迁出入中外三十年不妄取一钱归时年七十母防庐墓不怠卒諡恭介】刘显【南昌人膂力絶人家贫入蜀为武生嘉靖中宜賔苗乱显从官军防阵格杀五十余人擒首恶三人诸军继进贼尽平由是知名厯苏松防将大破倭于安东迁副总　倭劫江北乂尽殄之擢署都督佥事节制振武营军寻以总兵官镇广东与防将戚继光等共破福建倭又以江北倭未平移镇狼山隆庆初改镇贲州勦平防贼防四川都蛮反命显往镇属以军事不期月羣蛮荡平复击四川番没舌丢骨人荒诸砦斩其首恶抚余泉诸番畏威咸献首恶西陲以寜】蔡国珍【字汝聘奉新人嘉靖进士严嵩当国欲罗致门下不应出为福建提学副使以侍养归家居垂二十年起废籍厯吏部侍郎进尚书三殿灾率诸臣请修省又倡廷臣诣文华门请举皇长子册立防婚言必得请方退不许寻称疾乞休国珍素有学行为时望所属卒赠太子太保諡恭靖】魏时亮【字工甫南昌人嘉靖进士官兵科给事防言四方多盗皆由民贫而吏不恤请安辑灾民蠲除逋课酌常平义仓以赎锾备籴诏允行隆庆初上疏谏不视朝劾中官王本无人臣礼寻又极言宗禄不给邉饷不支公私交困请立宗学给宗田又兴屯盐诸政语皆切实其他陈奏甚多万厯中累迁右副都御史摄京营戎政终南京刑部尚书卒諡庄靖】衷贞吉【字孔安南昌人嘉靖进士知松江府以亷直闻累迁河南巡抚嵗荐饥表请发粟分部周赈全活数十万众召为左都御史卒赠太子太保諡简肃】李材【字盂诚遂子少受学于邹守益得王守仁之传嘉靖末举进士累迁广东佥事讨平罗旁贼又殱倭于海口进副使万厯初张居正柄国引疾去起厯云南洱海防政备兵金腾大破缅甸擢郧阳巡抚巡按劾材在云南冐军功逮下诏狱论死幽系五年乃戍镇海卫所至辄讲学至戍所学徒益众乆之赦还卒学者称见罗先生子颎父逮狱时始婚于家闻变挟一苍头囚服诣狱侍奉六载父出戍又随侍十三年天启改元伏阙诉父寃得雪内外荐辟不就】邓子龙【丰城人骁勇絶论嘉靖中应辟平江西贼累功为广东把总万厯初从张元勲平巨盗赖元爵陈金莺罗绍清等累迁湖广防将讨平麻阳靖州诸苗缅甸犯云南诏移永昌屡破贼众进副总兵丁改十寨贼作乱奋击大破之倭陷朝鲜子龙提水军为前锋时年逾七十意气弥厉壮士二百直前奋击忽他舟误掷火器入子龙舟中舟焚束势夹攻力战死赠都督佥事庙祀朝鲜】邓以赞【字汝徳新建人隆庆五年会试第一廷试第三授编修万厯初座主张居正柄政移疾归后厯南京祭酒就擢礼部侍郎转吏部再防请建储且力斥三王并封之非事竟寝召为吏部右侍郎力辞不拜以赞生有异质好读书讲学而笃于孝行立志端洁登第二十余年在官仅一考居母忧不胜防而卒赠礼部尚书諡文洁】凃【字汝髙新建人隆庆进士由龙游知县入为御史擢光禄少卿三王并封诏下与本寺丞王学曾合防力争忤防削籍熹宗时赠太常少卿】万国钦【字二愚新建人万厯进士为御史时不避权贵和尔齐诸部犯临洮防昌帝召阏臣咨方畧申时行以欵贡足恃为言国钦抗疏极言时行等朋奸误国且列其纳贿数事谪剑州判官后终南京刑部郎中和尔齐旧作火落赤今改正】刘曰宁【字幼安南昌人万厯进士授编修厯左中允直皇子讲幄时册立未举外议纷纭曰宁旁慰曲喻仁于仁孝光宗心识之矿使四出曰宁发愤上疏极言税监李道王朝诸不法状不报以母病归起南京祭酒三载复奉母归后召为礼部侍郎未至卒赠尚书諡文简】陈道亨【字孟起新建人万厯进士厯南京吏部郎中同里邓以赞衷贞吉亦官南都人号江右三清由湖广防政迁山柬按察使右布政使转福建所至不私一钱以右副都提督操江光宗立总理河道妖贼徐鸿儒作乱道亨守济宁扼诣要害运道获通拜南京兵部尚书杨琏劾魏忠贤被谯贵道亨偕九卿力争不纳遂乞归崇祯初赠太子少保諡清襄子绪字士业好学能文为晋州知州坐事谪湖州经厯罢归累荐不起】饶伸【字抑之进贤人万厯进士授工部主事时黄洪宪典顺天乡试首録阁臣王锡爵子衡申时行壻李鸿亦预焉礼部郎中髙桂发其事反夺俸伸抗防争之下诏狱削籍起南京工部主事累迁刑部侍郎熹宗时魏忠贤乱政告归所辑学海六百余巻时称其浩博兄位亦进士累官工部侍郎母刘氏年百嵗兄弟同归侍养称盛事云】刘一燝【字季晦南昌人万厯进士选庶吉士累官礼部侍郎光宗立晋尚书兼东阁大学士帝崩李选侍匿皇太子不出一燝入临毕大言谁敢匿新天子者乃出之一燝急趋前呼万歳掖升辇至文华殿即东宫位明日羣臣防请移宫一燝偕同官请即日降防竚立宫门以俟选侍不得己移他宫事始大定熹宗践阼与韩爌同心辅政发内帑抑近幸登俊良搜遗逸中外欣欣望治已而魏忠贤客氏渐用事羣小附和力攻一燝遂致仕归忠贤矫防削夺崇祯初复官卒赠少师后追諡文端兄一焜字元炳万厯进士厯考功郎中掌京察尽斥执政私人累官右佥都御史巡抚浙江政绩甚着】朱谋防【字郁仪宁献王七世孙封镇国中尉曾祖宸浫石城镇国将军却宸濠餽遗以方正着父多□奉国将军端谨好经术亲课谋防经史谋防束修自好贯串羣籍通晓朝家典故万厯中以中尉理石城王府事典藩政三十年宗人咸就约束所著书百二十种皆手自缮冩及卒南州人士私諡为贞静先生又朱多燌字宗良瑞昌王府镇国中尉博学工词赋草书得晋人遗法多煃字用晦封奉国将军専意著述王世贞定为续五子之一多炡字贞吉亦奉国将军敏颖絶人善诗歌兼工绘事皆谋防诸父行也多炡子谋堚亦能诗汤显祖尝序其集】章潢【字本清南昌人年十六即有志圣贤之学以通天地人曰儒自命辑自古河图太极诸□及天道地道人道悉以类编次凡百二十七巻曰图书编又着周易象义诗经原体书经原始春秋窃义礼记劄言论语约言诸书弟子从游者甚众主白鹿书院御史吴达可荐之吏部侍郎杨时乔请遥授顺天府儒学训如陈献章来知徳故事报可私諡文徳先生】刘綎【显子勇敢有父风每遇敌提刀防阵军中号曰刘大刀初以廕为指挥使从显平丝蛮先登勇冠诸军缅甸犯云南綎擢游系往征贼首岳凤闻其至惧乞防乗胜攻蛮莫及孟养二首皆削平进副总兵镇其地坐事革任防罗雄土司者继荣叛遣綎进勦斩继荣贼尽平録功为广西防将朝鲜用师充御倭总兵官斩获独多迁四川总兵讨平播酋杨应龙进左都督建昌猓乱命綎讨之倾其巢万厯四十七年同杨镐出辽东遇王师于阿卜达喇冈战死綎于诸将中最骁勇大小数百战威名震海内天启初赠少保祠曰表忠本朝乾隆四十一年】
　　【赐諡忠壮阿卜达喇旧作阿布达里今改正】张神武【新建人万厯中武防试第一辽左兵兴以经畧袁应泰荐命从征神武率亲丁二百四十余疾驰至广寜辽阳已失巡抚薛国用留之不可遂率所部前进遇王师战殁余人俱死之赠都督佥事　本朝乾隆四十一年赐諡烈愍】万燝【字□夫恭之孙万厯进士天启初迁工部员外郎时杨琏等以劾魏忠贤被严防燝愤甚抗章极论忠贤大怒矫防廷扙一百又命羣防殴之遂卒崇祯初赠光禄卿后諡忠贞】胡良机【字省之南昌人万厯进士天启初擢御史防论乳媪中涓请停内操又防言魏忠贤之恶不减汪直刘瑾忠贤深恨之出按贵州遂斥为民崇祯初起按宣大又为中官王坤劾罢后为南京吏部主事】吴羽文【字长卿南昌人万厯进士崇祯中厯官文选郎中痛絶诸数与温体仁抵牾有诏肆赦体仁令刑部郎中案入诏内羽文执止之而议起钱龙锡李邦华等体仁搆之坐谪戍乆之复官】万时华【字茂先南昌人性至孝以文名海内学使侯峒曾称为真儒祀之学宫着有溉园集】姜曰广【字居之新建人万厯进士授编修天启初使朝鲜还陈海外情形有禆军国者八事魏忠贤以其为东林黜之崇祯初官至詹事掌南京翰林院福王立拜礼部尚书兼东阁大学士与髙图恊心辅政为马士英所恶嗾其党诬劾之遂力求去位曰广骨鯾亷介有古大臣风扼于憸邪未竟其用】李曰辅【字元卿南昌人万厯中举进士为成都推官偕诸将攻复重庆崇祯四年擢南京御史帝遣中官出镇抗防争之谪广东布政司照磨归隐西山香城寺读濓洛书不辍十余年卒】傅冠【字元甫进贤人天启初进士及第崇祯中累官东阁大学士罢归唐王时以原官督师恢复江西寻致仕后被执不屈死于汀州血渍地乆而犹鲜　本朝乾隆四十一年赐諡忠烈】李右谠【丰城人天启进士擢御史号敢言崇祯五年出按淮时中官在外率横恣众惧莫敢言右谠独列上督理盐漕太监显名贪恣事状请并治其党显名遂诬讦右谠调他曹南渡初复官】万元吉【字吉人南昌人天启进士厯潮州归徳推官崇祯中杨嗣昌出督师奏为军前监纪甚着劳绩累官南京兵部郎中福王时进太仆少卿监视江北军务四镇不恊元吉辑和之及南都覆走福建唐王擢为兵部右侍郎总督江西湖广诸军兼巡抚南赣与杨廷麟等守赣州城破赴水死　本朝乾隆四十一年】
　　【赐諡忠节】武起潜【字用潜进贤人天启进士初为武清知县有诸生为人所讦纳金酒瓮以献起潜召学官及诸生发之治县一年有声调繁遵化县坐事被劾解官代防】
　　【大兵临遵化起潜与后任知县徐泽凭城拒守城破并殉难　本朝乾隆四十一年】
　　【赐諡忠愍】李汝璨【字用章南昌人崇祯初进士知蕲水县有政声入为刑科给事中数有论建乆□求言防谏回天四要忤防下狱削籍归京师防衰绖哀号作祈死文未几卒】谌吉臣【字仲贞南昌人父应华万厯时以防将援朝鲜战殁吉臣由举人为云梦知县李自成防城不屈见杀本朝乾隆四十一年赐諡烈愍】陈美【字在中新建人崇祯中由乡举为常山知县尝击败张献忠兵巡抚荐于朝未及擢用李自成兵防宜城美固拒八昼夜城防抗骂不屈为贼支解本朝乾隆四十一年赐諡忠烈】魏时光【南昌人崇祯时为广济典史邑遭残】
　　【破长吏设排兵三百人委之教练贼据州河口惮时光不敢渡时光募死士夜夜袭其营手杀数贼贼不敢逼俄贼大至部卒皆散时光单骑据髙坡又杀数人贼环绕之靷絶被执不屈死　本朝乾隆四十一年赐諡烈愍】龚新【南昌人崇祯时为内乡知县李自成防城新不屈死　本朝乾隆四十一年赐諡节愍】万敬宗【字静原南昌人崇祯末由贡生为光化知县到官以死自誓贼薄城阖门殉节贼义之城获全　本朝乾隆四十一年】
　　【赐諡节愍】王锡【字子美新建人崇祯进士知巴县张献忠攻重庆悉力捍御城防被执大骂不屈贼树上射之又脔而烙之既死复毁其骨　本朝乾隆四十一年】
　　【赐諡节愍】熊纬【字□江南昌人崇祯末进士授行人两都既覆常涕泣悲愤后走延平唐王擢为给事中从至汀州城溃不屈死　本朝乾隆四十一年】
　　【赐諡节愍】万文英【南昌人崇祯进士为凤阳推官贼破城时文英卧病贼索之子元亨年十六泣语父曰儿不得复事亲矣出门呼曰若索官何为我即官也贼絷之顾见其师万师尹亦被絷绐贼曰若欲得者官耳何絷此贱吏贼遂释之元亨乃极口大骂贼怒断颈死文英获免福王时起礼部主事丁艰不赴唐王授为兵部员外监黄道周诸军恊守广信诸军败于铅山文英举家赴水死本朝乾隆四十一年　赐諡节愍子元亨附入祠祀】周定仍【南昌人崇祯进士举兵保广信唐王即以为右佥都御史巡抚其地城破死之　本朝乾隆四十一年】
　　【赐諡节愍】胡竒玮【进贤人崇祯末厯官兵部主事唐王授为湖东副使守广信兵败死之　本朝乾隆四十一年赐諡节愍】徐世溥【字巨源新建人父良彦举进士厯宣府巡抚魏忠贤以东林故谪戍清浪崇祯中官至南京工部侍郎世溥好读书为诗古文潜思论撰所着易诗解夏小正洪范正义禹贡图説榆溪集等书】黎元寛【字左岩南昌人明崇祯进士厯浙江提学副使以忤温体仁罢归遂不出搆草庐于谷鹿州与生徒讲学顺治初有荐之者以母老固辞所着有文集三十巻诗五十巻】
　　本朝辜正□【字敏生南昌人明末举于乡頥治初知河南济源县垦荒芜千余顷以劳卒官贫不能殓士民赙助乃得持防归】朱师圣【字尧民进贤人金声桓叛掠其家师圣与父易衣父逸而师圣被执抗节不屈贼怒杀之】彭士望【字躬葊南昌人少有隽才及长好谈经济慕漳浦黄道周为人襄粮走谒及道周系狱为之倾身营救尝防扬州幕辞归徙家宁都与魏禧辈读书金精山之易堂诸人各以名节诗文相砥砺士望尤重躬行务实学乡人有死节者子幼被掠士望倾槖赎之为娶妇其急风义类如此】傅宏烈【字竹君进贤人顺治初知庆阳府首发吴三桂逆谋谪戍广西甲寅之乱防城中宏烈佯与贼结而密通欵于　朝备陈贼可灭状贼平即军中授广西巡抚时梧栁诸郡犹未下加抚蛮灭冦将军使规取象林以讨贼宏烈感激拜表即行次栁州防卒复叛挟如贼营遂遇害赠兵部尚书諡忠毅】郭曰燧【字遂人新建人顺治进士由郎中出知台州府海冦入侵曰燧身先士卒击却之缮冶城垣多方捍缉以母老乞养杜门不履城市三十余年】罗士毅【新建人顺治进士知广东信宜县民多积逋士毅请上官奏除不可则鬻产代偿豁寃狱十余人报最为粤东第一迁知陜州致仕归率童仆耕作飦粥不给怡然若素】刘昆【字隐之南昌人顺治进士由束鹿知县擢云南府同知吴三桂叛遣使谕防不屈被杖遣
　　戍腾冲卫云南平　　　　诏授登州府同知迁知常徳府致仕】张焜【字大启南昌人顺治进士乡举知永夀县县数遭冦躏城庐尽毁焜至重筑新城邑故无井焜披榛得泉山巅防入城父老相传此宋吕大防惠民泉涸废数百年一旦复之是嵗境内糓多双穗有至八九穗者吴三桂叛总督摩啰檄焜防赞军务以劳卒摩啰旧作莫洛今改正】李永昌【字凤山奉新人以把总守南丰闽贼犯城永昌率其子名芳出战斩四百余级追至沙洲贼众数千突至名芳马陷见杀永昌战益力矢尽犹手刃数十人乃自刎事闻赠永昌防将名芳都司佥事】
　　【予祭葬防子弟一人】喻昌【字嘉言新建人读书精医术兼通释典游吴中侨居常熟治疗多竒中年八十预知死期坐论而化所着医门法律尚论篇行于世】熊一潇【字汉若南昌人康熈进士选庶吉士授御史有直声累迁顺天府尹建贡号舍防免地租以纾民困厯工刑二部侍郎改兵部督捕督捕职缉逃人例严连坐一潇请止罪家长余不问从之以工部尚书致仕在朝四十余年以清慎称】周尚功【丰城人由行伍任陜西畧阳守备转江南福山都司海冦入京口尚功率兵赴援冦解去陞福延永安营逰击擒山贼李月髙又搜捕余党陈楚生等悉平之调陜西兴安右营逰击简搜军实夙以清调永宁中营逰击吴逆之乱不从去官住永宁康熈十九年贼胡国柱围城逾月城陷尚功被执骂贼不屈全家被害乾隆二十九年入祀昭忠祠】丁蕙【字次兰丰城人以孝称父病亟刺血和药饮之即愈康熈中举进士改庶吉士累官福建提学佥事登莱副使所至有声致仕归濬沙湖及芦花港以资灌溉乡人利之】曹家甲【字为质新建人康熈进士性刚毅知龙溪县以不能事上官罢职尤精形家言登眺名胜足迹半天下着地理原本四巻】
　　【圣祖仁皇帝特召相视蒙古地形理藩院奏请官之以老病辞归卒】周万达【字防泉新建人为诸生数十年践履笃实学问该博学者多尊师之雍正元年举于乡寻卒】甘显祖【字振文奉新人雍正举人以孝称年十六土冦窃发身负七旬祖母陈暨母熊并幼弟走窜山谷猝遇贼泣请以身代祖母及母弟死贼释之三任教职以正学朂诸生子汝来贵赠兵部尚书】甘汝来【字耕道显祖长子康熈癸已进士知涞水县有侍卫毕里克欺扰邑民汝来治之以擅鎻职官罣吏议圣祖仁皇帝亷其实即复职罢涞民杂沠嵗六千余金调新安开白扬堤以溉民田知太平府罢龙州土司定思明土司与安南禄州界招抚土官岑应宸擒奸逆莫东旺罗文罡累官吏部尚书卒赠太子少保諡庄恪】帅我【字备皆奉新人康熈举人官中书甲寅防变奉父母匿深山时母病与仆舁竹舆走踵血淋漓不止后父病笃祈大请代梦神告以松节可疗辄应所着有墨澜亭集简斋诗文稿】刘吴龙【南昌人雍正癸卯进士由庶吉士改吏部主事在任十年铨务公平氷蘖自守后任江苏学政得士甚盛及入为刑部尚书留心谳决无枉无纵卒于官諡清慤与甘显祖甘汝来帅我俱题祀乡贤祠】裘曰修【字叔度新建人乾隆巳未进士改庶吉士授编修御试优等擢侍读学士直】
　　【南书房厯户部侍郎落职起左中允授吏部侍郎调户部晋礼部尚书调刑部以忧去起原官嗣降顺天府尹寻迁工部尚书晋太子少傅曰修学品端醇才猷练达入直】
　　【内廷屡膺使命审理案件查勘河南江南直水利尽心经画汔有成功持衡校士号称得人故屡踬
　　辄起　　　　　　　　　简任弥笃卒諡文逹入祀乡贤祠】吴一嵩【新建人乾隆乙丑进士知】
　　【河南正阳县厯四川重庆府知府三十八年以用兵金川调办站务总理大营粮务逆酋薄大营率粮台官吏悉力拒守被害于木果木赠道衔祀昭忠祠又彭元玮南昌人四川补知州亦在木果木军营阵亡赐防祀昭忠祠又马雄南昌人任陜西畧阳守偹乾隆三十八年以阵亡予防入祀昭忠祠又黄彬南昌人任广东崖州乐安巡检以被匪拒捕射伤身死赠按察司知事】曹秀先【字芝田新建人乾隆丙辰进士由编修厯官至礼部尚书读书务砥砺为有用之学厯任部职谨慎恪勤凡数典试皆称得士视学江苏以整饬士习为先务尝奉命勘浙江水道筹画水利奏行之工书刻石最富卒赠太子太傅諡文恪】李湖【字又川南昌人乾隆巳未进士厯任至广东巡抚守巳清约综练政务知无不为在巡抚任整饬吏治规条肃然粤东积为之一清卒赠尚书諡防毅入祀贤良祠】
　　流寓晋范宣【陈留人家于豫章太守殷羡见宣茅茨不剪欲为改宅宣固辞之庾爰之以宣素贫厚饷给之宣又不受闲居屡空常以诵读为业谯国戴逵等皆闻风宗仰自逺而至讽读之声有若齐鲁】唐权臯【丹徒人安禄山乱客洪州时南北道梗逾年诏命不至有中人过州颇求取无厌南昌令王遘欲按之谋于臯臯良乆不答泣曰今何由致天子使而遽欲治之遘悟厚谢之】施肩吾【分水人以洪州西山为仙灵窟宅卜居终隐着西山集】五代南唐钟蒨【随兄怀建家豫章仕唐为检校勤正殿学士宋师入金陵蒨朝服坐于家兵入阖门殉难】陈陶【岭南人隐居洪州西山种柑橙令山童卖之自给妻子亦知读书陶以修炼为事后不知所终】宋邵成章【钦宗朝内侍康王即位上防具黄潜善汪伯彦之罪帝怒除名南雄州编管乆之帝思成章忠直召赴行在其徒谮之遂止之于洪州金人入洪闻其名访得之谓之曰知公忠直能事吾主可享富贵不应胁以威亦不从金人曰忠臣也吾不忍杀】苏云卿【广汉人绍兴中来豫章东湖结庐独居灌园织履邻曲称曰苏翁少与张浚为布衣交浚为相驰书币属豫章帅漕亲造其庐必为致之帅漕密物色得之出书凾金币请共载辞不可期以诘朝上谒旦遣使迎伺排闼入书币不启翁巳遁竟不知所往】元黄云【抚州人寓靖安以勇防称至正中蕲黄贼攻靖安达噜噶齐绰哈以云为前锋战屡防后贼党益盛猥寡不敌云身中数十创喷血骂贼而死　按达噜噶齐绰哈译俱见前】明谢复【祁门人初从吴与弼游晚卜室西山之麓学者称西山先生】
　　烈女南齐万晞【豫章人少孀居无子事舅姑尤孝父母欲夺而嫁之誓死不许内史顾宪之赐以束帛表其节义】唐段居贞妻谢氏【字小娥豫章人居贞本厯阳侠少年娶嵗余与谢父同贾江湖上并为盗所杀小娥赴江流人救免梦父及夫告所杀主名为申兰申春兄弟乃名盗亡命者也小娥诡服为男子物色嵗余得兰于江州春于独树浦因托佣兰家见所盗服用故在出入二期一日兰尽集羣偷酾酒与春醉卧小娥闭户拔刀斩兰首大呼捕贼乡人逾墙擒春得千万其党数十小娥悉防其人上之官皆抵死乃还豫章人争聘之不许祝发事浮屠道垢衣粝饭终身】宋彭烈女【分宁农家从父泰入山伐薪父遇虎将不脱女拔刀斫虎夺其父而还事闻诏赐粟帛勅州县嵗时存问】吴中孚妻【进贤人少寡景定元年兵乱擕孤女自沉于县之染步曰义不辱吾夫】元霍荣妻段氏【龙兴人荣无子尝乞人为养子荣卒段年二十六养舅姑以孝称舅姑殁荣诸父仲汶贪其产谓段曰汝子假子也可令归宗汝无子宜改适即入室引钺刺面墨渍之誓死不贰大徳二年旌其门】郑伯文妻丁氏【新建人大徳间伯文病将殁丁与诀曰君脱有不讳妾当从但君父母已老妾且忍死以奉其余必不改适他人以负君伯文卒丁年二十七居防哀毁服除父母屡议夺嫁之丁每闻必恸哭父遂止舅姑常病丁夙夜防视衣不解带及死防葬尽礼事上表其门】陈淑真【富州陈璧女璧故儒者避乱移家隆兴淑真七嵗能诵诗鼓琴至正十八年陈友谅冦隆兴淑真取琴弹之曲终流涕曰吾絶弦于斯乎父母怪问之曰陷城必遭辱不如早死明日贼至其居邻东湖遂溺焉水浅不死贼抽矢胁之上岸淑真不从贼杀之】刘氏二女【龙兴人长曰贞年十九次曰孙年十七皆未嫁陈友谅防龙兴其母泣谓曰城或破置汝何地二女曰寜死不辱父母也城陷二女登楼自缢婢郑奴亦自缢】髙烈女【宁州人年十七有殊色元季盗起匿岩穴中盗得之抗声曰我室女无父母命岂肯擅事人盗甘言诱之不屈拔刃欲杀欣然受刃而死】明刘天瑞妻熊氏【南昌人年二十三而寡生子仲髙娶喻氏年二十亦寡生子观方四嵗妇姑纺绩自给观竟成立孙曾二十余人熊年九十一喻亦八十二人以为节孝之报】余继妻熊氏【字赛奴丰城人年二十一归继继疾不起熊出箧中衣葑继糿二袭泣谓曰有不幸吾当服之俱死继卒眎殓毕即衣所糿衣自经同日合葬】徐试妻胡氏【丰城人试卒未葬邻家火子妇李氏抚柩吁天誓与俱焚火及屋泣谓胡曰妇在此姑亟自全胡不肯去姑妇抱持号泣天忽反风环绕百余家唯柩所独存观者叹异】赖文璧妻胡氏【字负贞丰城人归赖仅两旬夫溺死即自沉于水家人救免母怜其少欲嫁之胡不从闻纳聘遂自经】叶氏女【字兆姚南昌人幼字新建李氏子光庭光庭死女十三誓不肯改嫁父母以其幼强受他人聘即自缢】潘濡妻熊氏【丰珹熊怀女夫溺死熊破镜以半纳夫柩半自随年八十三卒遗命以半镜殉】郭匡晋妻温氏【新建人事舅姑极孝姑失明晨夕侍侧饮食亲调以进行必扶擕伺就枕然后即安姑疾刲股疗之立愈及夫卒温年二十一子幼或讽更适誓以死守至九十余乃卒】赵孝女【名郡珍进贤赵叔式女正徳中叔式为吏擕家京师母万氏病郡珍亲尝汤药衣不解带者累月母殁遂自缢】胡锽妻何氏【进贤人正徳六年防至姑老疾不能行何负之逾墙避焉姑寻卒其冬防复至众皆逃避何泣守姑柩不去被执投陂水死】谌珂妻萧氏【南昌人正徳七年流贼至萧擕幼子避东坪圩贼追及欲辱之投井死】谌烓妻陈氏【丰城人烓为南湖嘴巡司吏正徳七年流贼执陈与女夀英欲汚之厉声骂贼俱被支解】余阳妻张氏【奉新人年二十一华林贼入境掠张至旅店欲辱之张大骂见杀同县易功亷妻江氏年二十五为贼所执驰之行据地不起贼断其首而去】樊凤英【南昌樊昱女字新建万尚宏将嫁而尚宏病凤英为废寝食及闻讣至即登楼自缢】万氏女【字会贞新建万隆女诈字南昌胡钦恭钦恭痘殇防贞易缟衣白母欲临其防不许乗间自经又有新建万言女字考英许字闵士毅士毅殀欲往哭之父母不可亦自经死】聂庄妻潘氏【丰城人庄行贾泗州病殁舅姑促令改嫁投水死同县蒋钦妻黎氏嘉靖中防至恐为所汚投小池以面入泥中死】叶维青妻魏氏【新建人年十九夫亡遗腹生子自昻教之成立凡三刲股一救姑一救夫一救父世称其节孝】祝氏【宁州人许聘冋里卢荣未嫁而荣病革女请往视慰之曰君不讳我为立后遂断一指以誓荣卒立兄弟子继之一日忽谓诸妇曰我将浴若等且去浴竟更衣无疾而死】黄廷继妻陈氏【南昌人归黄半载廷继客游南畿家甚贫夜分纺绩以供菽水三年夫殁于外讣至七日不食自经死】凃崇义妻淦氏【靖安人崇祯末红巾贼至与崇义弟崇信妻张氏俱登楼贼聚薪焚楼呼二氏下不从遂俱死】刘凤仪妻张氏【武宁人明末闯贼至抱二子匿山中为贼所得欲辱之骂贼被杀同县盛弥俊女亦为贼所执甘言诱之张目大骂而死】张士璵妻王氏【宁州人闯贼陥城士璵投楚谋举义兵王匿山中以二子付其仆焚香告天整衣自缢死】吴氏【南昌人归进贤熊明逺性端庄俭约年二十七而寡抚子成立贼至同子妇走避龙岐沙洲为所俱死之】杨太冲妻【新建人大兵至夫妇不食三日及城破左右相向而缢有鼠衔枣栗祭之又进贤饶宇棨妻张氏大学士位孙女戊子兵乱夫被杀氏触石死】
　　本朝刘元镗妻吴氏妾朱氏【俱南昌人顺治五年金声桓叛兵纵掠元镗以家东渡骑突至吴伏沟草中朱被执骂甚厉骑防以行过东溪奋跃索断骑怒杀之骑去吴出行数十步骑忽大集遂被执兵以刀肯步步击之且骂且哭行过南陂跃入水死时七月三日越三日元镗取归殓之肌体容发并如生】徐文璠妻朱氏【新建人年十八归徐金声桓叛为逰骑所掠逼之上马厉声曰吾可杀不可辱兵怒刺其乳骂益厉遂杀之】罗廷璠妻杨氏【新建人廷璠知楚雄府卒官杨扶榇归葬值金声桓兵乱避于桐源为流防所掠不从见杀】熊州俊妻甘氏【丰城人防至虑见逼急嘱俊负母逃俊犹豫甘指水诀曰吾死所矣遂赴水死又进贤陶某妻姜氏南昌刘征妻黄氏皆为贼所掠不从死】刘氏【南昌刘永参女字新建万承隽未嫁而承隽卒遂自殉】黄承芳妻杨氏【丰城人夫亡葬毕自缢家人救免外氏欲夺其志杨正色拒之终身不归宁】凃璋妻舒氏【靖安人年十七归璋璋病舒刲股和药服之不愈时子生始三月舒欲从殉或曰若孤何乃止抚子基卒及成立】朱统铀妻万氏【南昌人年二十二夫亡勤苦守志厯七十余年夀九十三】余观生妻陈氏【奉新人年十六归观生时曽祖姑犹在舅擕子馆他邑家食不给为糜粥奉堂上自酌水浆居十载夫殁抚三遗孤成名年八十有二】凃文举妻萧氏【南昌人年二十七而寡家贫纺绩易米养孀姑自采野菜和食姑疾汤药备至姑尝言垂暮无子不失所以有媳也遗孤嵗余抚而教之成立】周朝荣妻刘氏【南昌人夫亡絶粒数日姑无依以死持之强起治防姑失明扶持奉养备至立嗣抚之如已出】凃存恒妻熊氏【南昌人寿至百嵗】项金妻龚氏【靖安人年二十六夫亡家贫无子守节六十余卒】甘应俊妻熊氏【奉新人早寡守节养姑教子兼尽其道康熈四十六年　旌表】李汝暹妻彭氏【南昌人年二十一夫故欲以身殉姑谕以抚孤断髪而起纺续养姑教子有成又同县朱中和妻黄氏曾唯妻钱氏范维荣妻邓氏徐国韬妻裴氏刘运池妻赵氏章世谦妻吴氏王宏组妻喻氏刘崇鼐妻魏氏凃居位妻姚氏朱中枢妻盛氏万士轩妻熊氏向士骥妻熊氏徐徳瀗妻李氏熊文灿妻胡氏陈而志妻刘氏凃以仪妻吴氏胡良国妻钟氏陶唐徳妻徐氏吴相夏妻刘氏黄士锦妻熊氏文廷启妻熊氏喻文妻周氏熊王琏妻丁氏宗开万妻徐氏聂日锟妻齐氏杨天樱妻吴氏杨天榕妻黄氏王辅旦妻辛氏凃居达妻陈氏姚妻万氏萧东山妻李氏吕振辉妻叶氏栢蕴章妻王氏万尚进妻赵氏万正任妻王氏左良雍妻周氏魏虺作妻萧氏梁以梧妻朱氏胡俊妻黄氏凃羲画妻吕氏魏懋昌妻喻氏胡忠桂妻李氏李惠十妻毛氏李应符妻邹氏辛正修妻邓氏徐大忠妻李氏吴国祚妻徐氏吴于朋妻汪氏梁今堡妻陶氏傅廷松妻徐氏周朝发妻胡氏樊实度妻万氏黄先经妻彭氏文士楷妻万氏秦大同妻唐氏黄安灿妻杨氏万本妻凃氏万本妻彭氏姚标徳妻胡氏姚标衡妻喻氏徐本钦妻唐氏吴国宪妻龚氏赵学森妻袁氏赵孟桂妻胡氏黄云章妻张氏蔡鼎元妻彭氏夏维周妻张氏刘元正妻万氏杨利寛妻李氏万望育妻张氏邓良焕妻龚氏姚才烱妻赵氏李济瑞妻凃氏齐启癸妻章氏李创业妻魏氏胡永达妻章氏彭朝瑚妻李氏刘思丰妻钱氏吴霭妻廖氏魏载育妻熊氏罗光宗妻朱氏李有裕妻熊氏潘念礼妻鲁氏彭符先妻蓝氏沈祖桂妻朱氏熊正平妻戴氏马英妻张氏徐肇桂妻熊氏龚应恒妻万氏邓万植妻陶氏龚凤翔妻刘氏傅兆标妻闵氏张廷馥妻王氏朱议汉妻薛氏辜光谦妻李氏喻宗钜妻龚氏朱总熿妻汪氏万运祁妻李氏邓万圩妻李氏胡永钟妻邓氏黄士防妻李氏彭廷蓁妻罗氏彭宗锟妻淦氏胡忠烺妻李氏谭正干妻钟氏魏懋泰妻黄氏李应彩妻黄氏陶建凤妻张氏应肃哲妾凃氏缪光显妻熊氏李廷章妻陶氏熊大受妻徐氏胡习俊妻陈氏胡赞黄妻杨氏魏龙伯妻但氏熊懋度妻尚氏熊象文妻刘氏李迪龙妻熊氏陈上迁妻熊氏罗光试妻郭氏罗兴网妻陆氏刘兴麒妻黄氏陶建轰妻刘氏周常律妻熊氏黄清祖妻罗氏胡世校妻闵氏熊重宣妻喻氏龚思魁妻刘氏吴之玺妻闵氏仇方烈妻谌氏刘与清妻凃氏李迪霖妻董氏李廷武妻杨氏熊之源妻宗氏吴相宋妻刘氏刘君正妻罗氏闵防妻陈氏刘继曾妻项氏左成湘妻任氏钟颖妻王氏熊世培妻頼氏张嗣兴妻龚氏杨天民妻熊氏赵石一妻喻氏文士榛妻张氏刘舜龙妻黄氏梅志敏妻氏杨承诏妻龚氏黄炆妻罗氏李明哲妻萧氏俱夫亡守节于乾隆元年以来先后　旌表】曹振先妻罗氏【新建人年二十二夫亡断左食指以示不二乡人称为折指女又同县杜国鸿妻李氏熊湘妻凃氏沈祖松妻朱氏万兴灏妻易氏杜正刚妻章氏黄士成妻戴氏万象厚妻吴氏夏樟妻凌氏程稽巘妻姜氏髙虎妻申氏刘凤妻曹氏熊世谟妻范氏胡垣妻张氏唐启锧妻胡氏裘思键妻朱氏李长忠妻章氏宋文鹤妻陶氏髙朋妻申氏万敬礼妻刘氏喻志妾万氏徐嘉凤妻刘氏曹良选妻谈氏陈在泗妻龚氏洪明锡妻程氏袁求安妻李氏邓万贯妻魏氏夏永祐妻林氏金鋭妻陈氏邓文纶妻陈氏罗星晏妻吴氏夏徳隆妻姜氏闵文峻妻程氏戴光贤妻罗氏严惟政妻刘氏顔懋仁妻李氏李嘉试妻杜氏罗兴邠妻聂氏熊仲任妻朱氏刘启隲妻陈氏范复俊妻栢氏熊谋妻陶氏胡景陶妻熊氏李山妻熊氏刘此浩妻陈氏喻时宪妻周氏何维泮妻段氏叶汝訚妻夏氏万懋防妻萧氏胡思易妻程氏胡乗哲妻熊氏郑应罢妻胡氏万文骅妻吴氏申为宰妻闵氏万人宰妻任氏裘思銮妻徐氏裘徳光妻王氏熊季运妻裘氏萧士相妻杜氏万兴益妻陈氏万承文妻叶氏陈乗防妻余氏赵汝贤妻魏氏张文登妻叶氏雷思元妻徐氏郭一万妻程氏郭懋功妻任氏蔡昌妻杨氏凌之智妻夏氏刘本濬妻杨氏蔡曰伟妻徐氏叶方发妻胡氏赵儒澧妻吴氏朱定政妻李氏胡大钿妻熊氏胡承銮妻熊氏熊辉畧妻徐氏喻调昌妻谭氏熊世奕妻邱氏王应钟妻胡氏裘君仪妻舒氏丁嘉寛妻夏氏刘立荣妻沈氏赵鸣玉妻刘氏许国裕妻刘氏王元济妻蒋氏周士颖妻喻氏凌之鹄妻陈氏叶宗聪妻陈氏罗克述妻闵氏熊尚玉妻凌氏刘伯先妻李氏谢希侢妻邓氏熊邦贤妻欧阳氏刘尚梅妻万氏邱士透妻夏氏杨政珍妻上官氏胡大忠妻谢氏谈有后妻万氏张一茂妻龚氏万兴才妻熊氏叶一汉妻宋氏龚如逺妻闵氏徐新任妻艾氏李公青妻罗氏周以梓妻陈氏赵汝楼妻万氏萧吾礼妻罗氏章至驺妻杨氏赵士智妻万氏张显忠妻刘氏李士延妻赵氏凌承鹤妻黄氏黄华钦妻谢氏郑应罢妻胡氏刘宏楷妻邱氏谢兰初妻刘氏张福蕃妻万氏杨煌谟妻王氏何诵文妻朱氏俱以节烈于乾隆年间先后　旌表】陆宗道妻杨氏【丰城人早年夫亡矢志守节茶苦自甘抚孤有成又同县万伯壎妻任氏何岳妻张氏甘城妻余氏潘非谅妻熊氏匡懋贤妻崔氏叶锡宗妻徐氏熊明达妻余氏江都主簿朱熿妻杨氏周惟政妻张氏丁朝印妻徐氏游焕章妻甘氏游洪甲妻李氏揭镇妻丁氏邹维秀妻魏氏罗兴元妻毛氏陈愈蕃妻揭氏余钦爵妻聂氏熊伟妻酆氏甘日焜妻陆氏周光叶妻郑氏游洪兰妻熊氏李敬妻刘氏徐之轫妻何氏熊大秀妻禇氏刘文汉妻李氏龚珩妻郭氏龚定逺妻甘氏周廷相妻傅氏袁应楫妻蒋氏熊元宦妻胡氏周乆圣妻邓氏李樒妻胡氏鄥汝权妻刘氏孙志学妻李氏揭朋妻江氏杨肇龙妻谌氏黄甲俊妻邹氏凃山蔶妻陆氏甘汾妻曽氏刘以杰妻任氏刘维珍妻邹氏吕钟珤妻徐氏甘班妻刘氏邹维康妻周氏李诰妻潘氏俱以节烈乾隆年间先后旌表】　雷兆英妻于氏【进贤人早寡守节勤苦自持乾隆元年　旌表又同县王藩妻陶氏胡江魁妻傅氏赵孟旦妻洪氏王浩妻周氏樊秉谦妻钟氏胡天锡妻文氏黄先耀妻熊氏王升逺妻饶氏张人龙妻萧氏黄文周妻吴氏胡昭文妻樊氏万景信妻焦氏艾显达妻熊氏傅绍賔妻曹氏万守相妻孙氏支傅妻熊氏喻公掖妻雷氏雷乗龄妻徐氏陈启煃妻万氏罗兴俊妻雷氏黄居堂妻朱氏陶自龙妻王氏周叔宣妻樊氏吴政发妻胡氏吴心佑妻熊氏文思杰妻胡氏齐汝成妻喻氏张贤濵妻曾氏樊鸣谦妻郑氏舒懿彦妻熊氏黄文徳妻章氏陶御妻王氏又烈女朱衣未婚妻陈氏贞女樊本麟妻闵氏俱青年矢节乾隆年间先后　旌表】举人宋三汶继妻朱氏妾郭氏【奉新人朱适三汶末期夫殁年二十抚前妻子与妾郭氏遗腹子共持防绩教子有成乾隆三年　旌表双节又同县甘来衮妻髙氏李献遇妻徐氏周一沂妻余氏刘上智妻胡氏甘懋谦妻单氏胡国琏妻翟氏徐方揆妻帅氏余一选妻钱氏李文景妻陈氏彭凤彩妻杨氏廖昌蕃妻熊氏周锳妻帅氏胡世懋妻徐氏张懋爵妻宋氏凃星移妻李氏廖邦春妻陈氏唐显众妻冯氏汪良洪妻刘氏徐楫彦妻王氏陶邦兴妻罗氏李继龙妻况氏帅士弼妻熊氏熊志妻胡氏周时虎妻晏氏刘待晋妻徐氏余天定妻陈氏宋一铟妻刘氏髙承俊妻宋氏徐膺发妻熊氏凃士选妻赵氏刘乗辄妻彭氏刘宏凤妻甘氏凃祖茂妻胡氏赵以恭妻邓氏谢大焯妻周氏陈宗儒妻谢氏陈奕庆妻廖氏张之均妻廖氏廖轼妻赵氏徐业锦妻罗氏余应良妻李氏严盛防妻赵氏赵祖畧妻洪氏谢椗妻黄氏宋士琇妻刘氏王之俊妻廖氏罗克昱妻黄氏赵正昭妻罗氏魏大瑺妻宋氏邹国正妻甘氏刘调英妻陈氏凃钟本妻左氏谢日华妻廖氏袁懋新妻罗氏赵祖宣妻彭氏吴上达妻袁氏李显芳妻廖氏熊应徳妻周氏宋士诚妻罗氏刘希攽妻徐氏舒一科妻徐氏罗兴典妻刘氏许人淑妻章氏凃骧生妻吴氏凃骏生妻张氏徐光球妻邹氏罗秉泰妻徐氏凃士春妻江氏凃献妻隂氏熊来七妻周氏廖鼒妻阵氏刘良镇妻廖氏邓瞻淑妻张氏甘士炜妻罗氏闵宏烈妻邹氏周晨妻舒氏刘秉亮妻凃氏徐应纪妻黄氏邓学诰妻蔡氏甘鹤龄妻赵氏余宷妻邓氏帅斯吉妻徐氏胡周爵妻赵氏贞女凃上遴未婚妻廖氏并苦节守贞俱于乾隆年间先后　旌表】漆翔妻徐氏【靖安人年十七防夫遗腹生子抚之方长又防复抚二孤孙成立若志贞操坚如金石又同县漆来妻舒氏舒国桢妻余氏舒斯竒妻余氏舒运珽妻宋氏徐广文妻凃氏凃楠妻余氏凃星炆妻李氏舒时俊妻刘氏舒正诚妻熊氏漆学逊妻舒氏应大徳妻周氏凃进妻余氏舒亮楷妻刘氏舒运干妻陈氏曾应举妻郑氏萧斯凤妻舒氏舒亮枢妻凃氏熊轼妻应氏舒天灿妻徐氏俱夫亡苦守义节可风乾隆年间先后　旌表】熊启茹妻叶氏【武宁人早年防夫苦志抚孤励节氷蘖为里党所钦又同县卢宣云妻陈氏石孔文妻张氏李素松妻刘氏李万煓妻熊氏李仲玉妻刘氏卢奎妻王氏叶大备妻陈氏卢熖妻徐氏贞女棃氏俱青年守节乾隆年间　旌表】王頥妻张氏【宁州人归頥数年夫卒纺绩自持苦志抚孤有成又同县廖防文妻温氏陈宗瑗妻邹氏烈女罗宁逺未婚妻汤氏并苦节守贞乾隆年间先后　旌表】
　　仙释晋许逊【字敬之世居许昌父肃避地南昌因家焉少从吴猛得神方秘法太康初为旌阳令寻去官谒谌母于丹阳授以道术时斩除蛟蛇毒物以济人精修山中年百三十六嵗于宁康二年八月一日防宅上升】吴猛【字世云新吴人幼以孝闻夏月不驱蚊蚋恐噬亲也仕吴为西安令年四十遇异人授以神方秘术后又同许逊谒谌母受法还豫章尝渡江值风猛以白羽扇画水而渡观者骇异逊上升日嵗猛亦于西平乗白鹿车与弟子四人冲虚而去】彭伉【字武阳兰陵人仕晋为尚书左丞永康中来南昌事许逊逊以长女妻之永和二年举家上升又施岑字太玉沛郡人徙居九江雄伟多力弓剑絶伦逊每出使与甘战执剑从侍宁康初乗云而去甘战字武伯丰城人有孝行从逊逰异其才器凡奥文秘术委命掌之及逊上升归丰城布徳施惠乡人感化陈大建初乗彩麟车上升旴烈字道防豫章人事母至孝慕逊道结草宅旁得闻道要逊飞升日母子相随去钟离嘉字公阳南昌人母为逊姝逊教以神方随逊冲举时荷字道阳四明山道士逊升天持龙节前驱周广字惠常从逊执僮仆之礼陈勋字孝举慕逊道为旌阳县吏因得师逊为入室弟子曾亨字国典丰城人从逊同升】唐吴彩鸾【猛女也唐太和末书生文箫寓紫极宫一日游西山与彩鸾遇因约与归箫贫不自给彩鸾冩孙愐唐韵日得一部鬻之得钱五緍如是十载稍为人知乃往越王山各跨一虎陟峯峦而去】张氲【晋州人号洪崖子隐姑射洞明皇召见问曰先生善啸可得闻乎应声而发响若鸾凤拜官不受还山服气洪州大疫有狂道士卖药得者必愈明皇曰必氲也三召不赴天寳末忽大雾尸解张説有洪崖子传一巻】道一【汉州防邡人姓马氏故称马祖得法于南岳怀让自建阳迁临川次至南康大厯四年开道塲于钟陵开元寺元和三年赐諡大寂禅师塔曰大庄严塔　本朝雍正十二年加封普照大寂禅师】希运【闽人幼出家于黄蘗山额间隆起如珠游天台至京洛及来南昌马祖巳示寂乃往石门防百丈禅师观察使裴休迎住龙兴寺大中间示寂諡断际禅师本朝雍正十二年加封正觉断际禅师】严阳尊者【名善信初结庵严阳山天祐间居明心寺据坐磐石常有二虎一蛇驯扰左右及入灭建塔寺中宋淳熈时启塔发垂至踵指甲过臂】五代钱朗【字内光南昌人读书西山以五经登科仕唐累官光禄卿文宗时归隠庐山得补脑还元法吴越王钱镠迎至临安师事之云孙数人以明经为县宰皆皓首矣而朗犹如童子后尸解盖百七十余嵗云】傅得一【鐡柱宫道士儿时入山遇奕者啖以果后往来新淦踪迹狂诡尝夜卧深雪中鼻息如雷淳熈初召对徳夀殿赐号灵宝】超慧【字诲机住宁州黄龙寺初防岳麓遇一僧曰东北行遇洪即止逄龙可住及至黄龙山有双峯庵马和尚以法付之而去后禅侣云集黄龙一被天下】慧南【信州章氏子住黄龙寺初依泐潭再造石霜慈明于言下大悟开法同安尝发三问学者莫契其防丛林目之为黄龙三闗】祖心【传诲机之教于慧南住黄龙名其方文曰诲堂人因呼为晦堂黄庭坚乞指防径处晦堂曰论语吾无隐乎尔请公诠释黄拟对至再不然不説一日相随行次时岩桂盛开秋香满院晦堂曰闻木犀香乎黄曰闻晦堂曰吾无隐乎尔黄即拜】元大防【号笑隐南昌人博通经典旁及儒家道流之説元文宗时召赴阙特赐三品文阶尝编禅林清规所着有四防语録蒲室集】明来复【字见心丰城人少出家明内典通儒术善为诗文元时与虞集欧阳原功诸人游明初以髙僧召至京与宗泐齐名所着有蒲庵集】
　　本朝张逍遥【居新建西山虎洞时与虎狎初至夜卧倾崖下霜雪覆面盎若春醪之溢乆之乃结小石屋于古松间幅巾羽扇静坐其中谈人休咎厯厯皆验问以金丹不言顺治十八年一夕尸解去】等可【名行溥居新建西山吴原里生时父梦老僧拈黄菊笑曰吾云堂贯休也学而志之及重九日等可生生不饮乳六七嵗即能诗后游方二十余年还南昌卓锡古定寺】
  </div>
  <div class="pagination">
   <a href="大清一统志_page112.html">
    上一页
   </a>
   <span>
    ...
   </span>
   <a href="大清一统志_page108.html">
    108
   </a>
   <a href="大清一统志_page109.html">
    109
   </a>
   <a href="大清一统志_page110.html">
    110
   </a>
   <a href="大清一统志_page111.html">
    111
   </a>
   <a href="大清一统志_page112.html">
    112
   </a>
   <span class="current-page">
    113
   </span>
   <a href="大清一统志_page114.html">
    114
   </a>
   <a href="大清一统志_page115.html">
    115
   </a>
   <a href="大清一统志_page116.html">
    116
   </a>
   <a href="大清一统志_page117.html">
    117
   </a>
   <a href="大清一统志_page118.html">
    118
   </a>
   <span>
    ...
   </span>
   <a href="大清一统志_page114.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
