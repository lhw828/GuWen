<!DOCTYPE html>
<html>
<head>
    <meta charset="UTF-8">
    <title>明一统志 - 第 10 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 10 页/共 66 页</h1>
    <div class="content">
　　明一统志卷十八
　　钦定四库全书
　　明一统志卷十九
　　明　李贤等　撰
　　山西布政司
　　山西古冀州地汉分冀州西境河东等郡属司置并州部刺史察举太原上党云中鴈门等郡而不常所治东汉并州治晋阳唐贞观初置河东道开元中置河东采访处置使治蒲州后改采访为观察其治仍旧宋置河东路经畧安抚使以太原守臣兼领元以冀寕诸路直省部置河东山西道宣慰使司于大同置河东山西道肃政亷访司于冀寕本朝置山西等处承宣布政使司领太原平阳大同潞安四府泽汾沁辽四州置山西都指挥使司领太原左太原右太原前振武平阳潞州镇西七衞保德州宁化沁州汾州四所又置山西行都指挥使司领大同前大同后大同左大同右天城阳和镇虏玉林髙山云川朔州威逺安东中屯十三衞山阴马邑二所置山西等处按察司分冀寕冀南冀北河东等四道兼察诸府州衞所三司并治太原而行都司则分治于大同以控制邉境云
　　太原府【东至直真定府井陉县界三百七十五里南至沁州武乡县界二百一十里西至陜西延安府吴堡县界五百五里北至大同府马邑县界三百五十五里自府治至京师一千二百里至南京二千四百里】
　　【粮五十七万零】
　　建置沿革禹贡冀州之域天文参井分野舜初以冀州地广分置并州后复省入冀周置并州成王封弟叔虞于此为唐国春秋时为晋国战国时属赵秦置太原郡治晋阳汉兼置并州东汉末省并入冀三国魏复置并州改太原郡为国晋为刘渊所防后没于石勒后魏仍为太原郡后周置并州总管府隋初郡废大业初罢州为太原郡唐为并州后置大都督府开元中改并州爲太原府属河东道天寳初加号北京五代时唐为西京又改北京宋以榆次县置并州后徙治阳曲县唐明镇即今治嘉祐中复为太原府兼河东军节度金改军曰武勇后复曰河东元改置太原路大徳中改冀寕路本朝仍为太原府领州六县二十二
　　阳曲县【附郭本秦太原郡狼孟县地汉置阳曲县在今定襄县境汉末移治太原县北境魏又徙于狼孟县南境后魏以阳曲县属永安郡隋改曰阳直属并州又徙治汾阳故城改曰汾阳炀帝复曰阳直唐于故阳曲城置汾阳县寻省阳直改汾阳曰阳曲宋属大原府金始移置郭下元仍旧本朝因之编戸七十八里】太原县【在府城西南四十五里周唐叔虞始封之地春秋战国皆曰晋阳秦置晋阳县为太原郡治所唐徙县治汾水东宋初以县为平晋军寻罢军为县后又徙治永利监属太原府元属太原路本朝移治汾水西洪武八年改为太原县编戸四十五里】榆次县【在府治东南六十里春秋时晋涂水邑汉置榆次县属太原郡晋仍旧后魏太武时并入晋阳县后复置北齐省入中都县隋初复置徙治汉榆次古城属并州唐宋元仍旧本朝因之编戸六十六里】太谷县【在府城东南一百二十里本晋大夫阳处父邑秦属太原郡汉为阳邑县晋属太原国后魏属太原郡后周徙治今县地隋开皇初郡废以县属并州后改为太谷县以县西南有太谷故名唐初置太州寻废州以县属太原府五代宋金元俱仍旧本朝因之编戸七十九里】祁县【在府城南一百五十里春秋时晋大夫祁氏邑秦属太原郡汉为祁县治祁城村后魏徙今治北齐省隋复置属并州唐初属太州开元中仍属太原府金属晋州元属冀宁路本朝属太原府编戸四十五里】徐沟县【在府城南八十里本清源县之徐沟镇金大定中析平晋榆次清源三县地置此县属太原府元仍旧本朝因之编戸一十九里】清源县【在府城西南八十里春秋时晋地名清源又名梗阳汉为榆次县之西境隋始于梗阳故城置清源县属并州以水为名大业初省入晋阳唐初复置金以晋州移治于此后复为太原属县元仍旧本朝因之编戸二十八里】交城县【在府城西南一百二十里本汉晋阳县西境北齐于此置牧官隋始置交城县因县界有古交口城故名唐分置灵川县开元初复省入移治山南宋尝置大通监于此金废监以县属太原府元仍旧本朝因之编戸四十三里】文水县【在府城西南一百六十里春秋时为晋平陵邑赵曰大陵汉为太原郡大陵县地晋属太原国后魏置受阳县隋始改曰文水取县西文谷水为名唐初属汾州寻属并州天授初改为武兴县神龙初复旧宋徙于今治属太原府金元仍旧本朝因之编戸七十九里】夀阳县【在府城东一百六十里春秋时晋马首邑汉为楡次县之东境晋始置夀阳县属乐平郡晋末省隋初复置属并州唐于此置受州贞观中州废县仍属并州金于此置晋州寻移治清源元仍旧本朝因之编戸二十六里】临县【在府城西南五百里本汉西河郡离石县地后周于此置乌突郡及县隋郡废改县曰太和属石州唐改曰临泉置北和州贞观初州废县仍旧属宋属晋寕军金复属石州元属太原路中统初陞爲临州后属冀宁路洪武初改临县万厯中改属沁州编戸十七里】盂县【在府城东北二百四十里本春秋时仇犹国晋为大夫孟丙邑名曰盂战国属赵为源仇城汉置盂县属太原郡后魏省入石艾县隋分石艾置原仇县属辽州大业初改为盂县属太原郡唐初属受州贞观中以乌河县省入属并州金贞祐中陞爲盂州元因之本朝洪武二年改为县编戸二十二里】静乐县【在府城西北二百二十里本汉汾阳县地属太原郡东汉末废入九原县隋爲岢岚县改曰汾源大业初又改静乐县置楼烦郡唐于县置管州从废以县属岚州宋置静乐军寻废军徙宪州治此熈寕中省宪州入静乐县后复置金改为管州元因之本朝洪武二年省入静乐县编戸二十八里】河曲县【在府城西北一百八十里旧为岚州雄勇镇宋立火山军属代州后置火山县寻废金改为火山州后改曰隩州贞元初増置河曲县取河千里一曲之义元至元初州县俱省入保德州本朝复置河曲县编戸七里】平定州【在府城东二百八十里春秋时晋地秦属太原上党二郡汉为上艾县地东汉属恒山国晋属乐平郡后魏为西阳郡改上艾曰石艾县隋属辽州后属太原郡唐属辽州后属并州又改为广阳县宋改为平定县建平定军金改军为平定州元省平定乐平二县入焉寻复立乐平县本朝因之编户二十二里领县一】乐平县【在州东南六十里本汉沾县地属上党郡晋析置乐平郡治乐平县隋郡废以县属辽州大业初改属太原郡唐初置辽州于乐平后徙州治辽山宋陞为平晋军寻废复为乐平县属平定军金陞军为臯州寻废以县属平定州元仍旧本朝因之编戸一十里】忻州【在府城北一百六十里春秋时地属晋后属赵秦汉为太原郡之阳曲县地东汉末于此置新兴郡晋改曰晋昌郡后魏置肆州隋复立新兴郡寻废郡置忻州取界内忻水为名大业初州废后复立新兴郡唐初为忻州天寳初为定襄郡乾元初复为忻州金属太原府元改为九原府寻复旧本朝以秀容县省入编户六十三里领县一】定襄县【在州东五十里本汉阳曲县地东汉末于此置定襄县属新兴郡晋改曰晋昌后魏复为定襄县隋省定襄入秀容唐初复析置定襄县属忻州宋省元祐初复置金元仍旧本朝因之编戸十九里】代州【在府城东北三百五十里春秋时晋地后属赵秦为鴈门郡汉治隂县即此地三国魏徙鴈门郡南度句注治广武县后周移肆州治此隋初郡废置代州及改广武曰鴈门县大业中改州为鴈门郡唐改代州天寳初改鴈门郡乾元初复为代州宋因之金置震武军元罢军仍为代州以鴈门县省入太原路本朝洪武二年改代县八年复改为州编戸四十一里领县三】五台县【在州南一百四十里本汉虑虒县属太原郡晋省后魏复置属新兴郡北齐改属鴈门郡隋改为五台县因山以名唐属代州金陞为台州元仍旧本朝洪武二年改为五台县属太原府八年改今属编戸一十五里】繁峙县【在州东七十五里汉旧县属鴈门郡后魏置繁峙郡后周郡县并废东魏侨置武州于此北齐改为北灵州寻废隋移县于武州城属鴈门郡唐又移今治宋属代州金改为坚州元仍旧本朝洪武二年改州为今县编户二十六里】崞县【在州南六十里汉旧县属鴈门郡汉末废晋复置后魏改为石城县东魏置廓州于此北齐改为北顕州后周州废隋改为平冦县大业初改崞县唐属代州五代梁析置白鹿县宋省入崞县元陞崞州本朝洪武二年改州为县属太原府八年改今属编户三十八里】岢岚州【在府城西二百八十里春秋属晋后为楼烦胡所防赵灭楼烦以为县秦属太原郡汉因之三国魏属新兴郡后魏于此置岚州因山为名隋为岢岚镇属楼烦郡唐置岚谷县及岢岚军宋仍为军金改为州省入岚州后省入管州本朝洪武八年置岢岚县九年改县为州编戸一十一里领县二】岚县【在州东南一百四十里本汉汾阳县属太原郡汉末地空三国魏为新兴郡地后魏为岚州地隋置楼烦郡唐置东防州寻改岚州天寳初改楼烦郡乾元初复为岚州治宜芳县金陞为镇西军节度元复为岚州本朝改为县洪武九年改今属编戸一十二里】兴县【在州西一百五十里本汉汾阳县地后魏置蔚汾县属神武郡隋罢郡改为临泉县属楼烦郡唐改为临津县属东防州贞观初改为合河县属岚州宋元豊间迁治于蔚汾水北金改为兴州属太原府元因之本朝洪武二年改为县九年改今属编戸一十二里】保徳州【在府城西北五百里本岚州地宋析置定羗军景德初政保德军寻立为州金置附郭保德县元初县废至元初又省隩芭二州入焉属太原路本朝初因之洪武七年改州为县至九年复为州编戸五里】永宁州【在府城西南四百一十里战国时为赵之离石邑秦属太原郡汉置离石县属西河郡东汉郡徒治此晋改为西河国后赵改永石郡后魏废为离石镇北齐置昌化县及懐政郡兼置西汾州后周政西汾为石州又改郡及县曰离石隋初郡废大业初州废复置离石郡唐复改石州天寳初为昌化郡乾元初复为石州本朝以离石县省入嘉靖初以虏患残破钦改今名编戸四十一里领县一】宁郷县【在州西南五十里本汉离石县地属西河郡后周析置寕乡平夷二县属离石郡隋省寕乡以平夷属石州金改平夷曰寕乡县元属太原路至元初属石州本朝因之编户一十三里】
　　郡名晋阳【古名】太原【秦名】冀宁【元名】
　　形胜左有恒山之险右有大河之固【魏牵招说髙干】句注险阻【晋句注碑北方之险有卢龙飞狐句注为首天下之阻所以分别内外】灵山角立【唐桞宗元送文畅登五台序云代间有灵山焉与竺干鹫岭角立相望】襟四塞控五原【唐李白饯王賛序天王三京北都居一襟四塞之要冲控五原之都邑雄藩剧镇非贤莫居】还绕一郡之内得沾水之胜【平定州志】南有石岭之关北有云内之塞【忻州志】山明水秀【岢岚州志】北有方山南有孟门【石州旧志】
　　风俗好乐无荒【诗唐风好乐无荒良士瞿瞿】文字盛兴【通典山西土瘠其人勤俭魏晋以降文字盛兴】忧深思逺【诗集注其地土瘠民贫勤俭质防忧深思逺有尧之遗风】淳俭好学【太原图册士穷理学兼习辞章敦厚不华淳俭好学工贾务实勤业】人物軰出【太原图经人物軰出代不乏人皆有文武全才】民风清简【元志平定州郡小民淳俗重端午其风清简好尚文章】民性质朴【忻州志民性质朴士尚文雅】无浇薄风【元志代州民淳讼简节俭勤农无防惰之习絶浇薄之风】民贫尚义【保德州志土瘠民贫莫不尚义】善治生多藏蓄【旧志】
　　山川亭子山【在府城北三十里下有桃源三洞乃白子西读书处】罕山【在府城东北五十里榆次县北界】方山【在府城东六十里连清源县西二十五里】汉栅山【在府城东北六十里接盂县鵶鸣谷】阪泉山【在府城东北八十里旧名汉山晋文公卜遇黄帝战于阪泉之兆因立庙于此】系舟山【在府城东北九十里禹治水繋舟此山故名有石如环轴曰系舟嵬金元好问父德明读书其下赵秉文改曰读书山好问诗从此晋阳方志上繋舟山是读书山又云系舟南北暮云平落日滹沱一线明】婴山【在太原县西北三里旧为并州主山】风谷山【在太原县西一十里上有太山寺】悬瓮山【在太原县西一十里一名龙山又名结绌山晋水所出因山腹有巨石如瓮故名】尖山【在太原县西南一十五里出矾炭】象山【在太原县西一十五里上有周将杨忠碑忠即隋文帝父】驼山【在太原县东北三十五里状如驼峯】石室山【在太原县西南七十里上有石室壁间篆字人莫能识】麓台山【在楡次县东南三十里上有智伯祠又祁县东南六十里亦有台山】鹰山【在楡次县东南八十里】鳯凰山【有三一在太谷县南一十里山形如凤县东南二十三里有山为凤凰山右翼名鳯翼山一在代州南三十五里相传拓防珪时鳯见此又名嘉瑞山一在乐平县北八里】灰泉山【在太谷县东南二十里其泉潴为一池上有亭在焉过此东南十里又有药栢山】帻山【在祁县东南六十里东接太谷南接武乡】锦屏山【在交城县西北五里红崖绿树若锦屛然】万卦山【在交城县北五里六峯峙立上有十方天寕寺】石壁山【在交城县西北二十里周围小山相向如壁】狐突山【在交城县北五十里县之镇山也晋大夫狐突及子偃坟庙在焉】少阳山【在交城县西北四十里产银精石又县正北四十里有马鞍山】龙堂山【在交城县西北七十里山下有龙王堂】文山【在交城县西北九十里又西北十里有寳珠防山】羊肠山【在交城县东北一百里郡国志万根谷石磴萦委若羊肠然后魏于此立羊肠仓】交城山【在交城县北一百二十五里旧交城县在此故名】黒石楼山【在交城县西北一百五十里上有黒石如楼故名有破罗汉山与此相近】大阿苏山【在交城县西北一百五十里相近有小阿苏山其山崖中有洞穴世传张果入焉】独泉山【在交城县西北一百五十里洞穴中有石如盆泉水出焉】欢恱山【在交城县西北一百五十里与谷积山相近】孝文山【在交城县西二百里上有元魏孝文帝庙】隠泉山【在文水县西南二十五里亦名陶山卜子夏退老西河之上即此地山有石窟号隠堂洞亦曰子夏室去地五十余文山壁峭立有泉隐没而不恒流因以名山】双峯山【在文水县北二十里雨峯壁立又过北十里有熊耳山】白虎山【在文水县西二十五里昔有白虎穴此故名并立白虎庙于上】神福山【在夀阳县亦名方山顶方一里唐李通元隐此着华严论】燕岩山【在夀阳县西三十里山多蛰燕故名】涡山【在夀阳县南八十里旧经谓之过山以其髙过羣山又因涡水经其下故又名涡山】黄云山【在临县东北三里楡林河水出焉】紫金山【在临县西北三十里山巅石壁间有一穴祷旱得水即应因建崇应侯庙又兴县西一百里亦有紫金山石壁间有穴旱祷得泥与水即雨】竦岫山【在盂县治北其形孤峙故名】重门山【在盂县西六里亦曰滋氏山】仇犹山【在盂县北七里仇犹国君既灭后人立庙此山与此山相近有大安山】白马山【在盂县东北三十里图经白马之山牧马之水出焉】白鹿山【在盂县北三十里尝有白鹿出此因名】藏山【在孟县北五十里相传程婴公孙杵臼藏赵孤之处山有庙祀婴及杵臼】天柱山【在静乐县南三里后魏天柱将军尔朱荣尝过此因名上有朱舐泉及尔朱将军庙】马头山【在静乐县南六里上旧有后魏孝文帝庙金天防中建】黒风山【在静乐县西北八里山侧有一窍秋冬时出黒风上有神祠】石峡山【在静乐县北晋人以屈产之乗假道于虞盖出此者】石门山【在静乐县楼烦镇西北二十五里其状若门】桃山【在静乐县东南四十里山有泉一宋宣和初建庙其上】巾山【在静乐县东七十里絶顶处状如冠巾山岩下有水一傍有龙祠】临春山【在静乐县天池南七十里髙百丈下有泉流入鴈门注于汾】周公山【在静乐县楼烦镇西二十里相传周公廵狩至此因名盖宇文周也】龙和山【在静乐县楼烦镇西三十里峭壁嵯峨瑞云常绕疑若龙像因名】管涔山【在静乐县北一百四十里刘渊常隐此得神劔唐置管州以此名山】鹊山【在平定州西北五里山下有平地泉】冠山【在平定州西南八里金元好问诗有冠山移得近城头之句下有元吕思诚书院】嘉山【在平定州西八里黒水所出上有灵源公祠】卧虎山【在平定州北一十三里上有长者岩】防山【在平定州东北一十五里一峯孤秀髙出众山士人九日登髙于此上有晋山神祠】白鸡山【在平定州东北二十里旧有晋王庙】四角山【在平定州西三十里其势四起故名其下出三泉】东浮化山【在平定州东三十里又州西八十里有西浮化山二山皆有女娲庙】绵山【在平定州东九十里一名紫金泽水出焉】少山【在乐平县西南二十里福地记曰山在乐平沾县其髙八百文可避兵恒山之佐命也清漳水出此】荆山【在乐平县东五十里平原村】臯落山【在乐平县东七十里即春秋东山臯落氏之地一名灵山】句注山【在代州西二十五里上有太和岩一名西陉】夏屋山【在代州东三十里一名下壸又名贾屋赵襄子北登夏屋诱代王使厨人操铜斗击杀之遂有代地尔雅山中有兽形如菟相负共行土俗名为蹷山之侧有西峩谷】鴈门山【在代州北三十三里鴈出其门故名一名鴈门塞金元好问诗盘盘鴈门道雪涧深以阻半岭逢驱车人牛一何苦】覆宿山【在鴈门废县东南三十五里一名伏牛一名牛心】累头山【在鴈门废县西北六十里一名北斗山之神能兴云雨宋金俱有封号】茹越山【在繁峙县北一十里有谷路通大同又东北百余里有平地岭】秦戯山【在繁峙县东北三十里俗名小孤山海经曰秦戯之山无草木多金玉滹沱之水出焉】大孤山【在繁峙县西北五十里近法池口】寳山【在繁峙县南九十里山有南治谷路通山东】峯山【在五台县西北三里】仙人山【在五台县东南五十里石岩上有人坐迹山腹石有手迹山下石有双脚迹皆西向立】五台山【在五台县东北一百四十里环五百余里五峯髙出云表顶皆积土因谓之台世传北方有文殊师利所居之地曰清凉山者即此也台分东西南北中寺宇壮丽金元好问有台山杂咏十六首】圣钟山【与五台山相接上有仙寺岭三贤岩习观岩圣僧岩青峯寳陀峯胜迹二十二处】五峯山【在崞县东二十五里山顶有文殊堂】天涯山【在崞县东南四十里形类芙蕖山有石鼓神祠唐雍陶诗十年马足行多少两度天涯地角来金元好问诗九州上防推大卤独恨山形颇椎鲁天涯一峯今日防快似昂头出环堵】崞山【在崞县西南四十里汉以此山名县去此西南又十五里有前髙山】福夀山【在崞县东南七十里山之左即石鼔山】将军山【在崞县东南七十里上有神庙庙前石上有马蹄迹】正阳山【在崞县西南九十里山顶旧有玉皇殿】独担山【在忻州西南五十里产云母石及王芝】云中山【在忻州西北五十里下有谷云中水所出】程侯山【在忻州北俗传程婴匿赵孤于此山下旧有采金穴亦名金山元好问诗儧青叠翠几何般玉镜脩眉十二环常着一风烟雨里苦才多思是金山】圣阜山【在定襄县东北二十里其山孤峙石上有二足迹旁有温泉元好问诗马水横陈圣阜前滹沱陂堰逺相连即此】牛台山【在定襄县东北四十里世传里人李牛台避难于此】丛象山【在定襄县东南山甚髙峻春夏有云气相接不崇朝而山下有泉三穴流合为一谓之三防水】雪山【在岚谷废县东北四十里与岢岚山接】岢岚山【在岢岚州北一百里髙二千余丈】石楼山【在兴县东北五十里一峯孤耸峭壁端直百丈之余四围不可攀縁惟向北一小径盘廻可达峯顶俛视羣山若丘垤然】合查山【在兴县南八十里峯峦耸异上有龙祠下有龙池嵗旱祷即应】赤山【在保德州山皆枫林冬日经霜叶皆赤故名】翠峯山【在保德州东形如覆斗】僊洞山【在石州东北五十里其洞深逺人不可穷洞中有涧旱祷祈水即应上有龙祠去此东北又二十里有骨脊山】吕梁山【在石州东禹贡冀州治梁及岐又春秋梁山崩吕不韦曰龙门未□吕梁未凿河出孟门之上皆谓此也】屏风山【在寕乡县西南六十里】楼子台山【在寕乡县东南七十里】石尖峯【在府城西北界立谷口有石孤立汾水侧髙十余丈】马岭【在太谷县东南七十里路通顺德府元好问诗僊人台髙鹤飞度锦綉堂倾去无路人言马岭差可行比似黄愉犹坦歩】清凉岭【在五台县东北一百里其东有竹林岭东南有南台岭西有清凉石清凉泉清凉洞】薛云谷【在繋舟山五代时隐士薛云居此又有刘赤塘隐忻州白马山之谷至今谷以薛云赤塘为名】奄谷【在太谷县东南一十里又东南三里有咸阳谷二谷石壁俱有佛像】白石谷【在清源县西白石山合谷水流出合平泉入汾】黄河【西北自大同府界流经保德岢岚州兴县西南入平阳府石楼县界】滹沱河【源出繁峙县秦戱山歴代州崞县忻州定襄五台孟县入真定府平山县界】汾河【在府城西二里西北出静乐县管涔山经太原清源交城文水祈县至平遥介休南入平阳府灵石县界】石桥河【自盂县界西南流经阳曲城西南合洛阳水河有石桥故名】沙河【出太原县西风谷经晋阳故城南隍中东流入汾】孔河【出交城县东北塔沙谷南流入汾】榆林河【在临县东北三里下流入黄河】龙花河【在盂县北四十五里亦名兴龙泉北流入滹沱】碾河【在静乐县西流入汾水】监河【在楼烦镇西一里东流入汾】泉岩河【在五台县西北一十五里流入清水河】虒阳河【在五台县东北四十里东流入清水河】清水河【在五台县东北一百六十里出华岩岭流入滹沱】北川河【在石州西门外发源赤坚岭又有东川河源出石窟村与北川河合流入黄河】洛隂水【在府城北三十里出新兴郡南流经洛隂城合直谷水流至盂县北故城南入汾】扫谷水【自阳曲县西北一百二十里扫谷南流出天门谷入汾】晋水【出太原县西南一十里悬瓮山流分三其北一即智伯渠次一东流经晋泽南南东流并入水元好问诗石磴云松着色屏岸花汀草展江亭青瑶叠甃通悬瓮白玉双龙掣迅霆】涂水【有二俱在榆次县大涂水发源县东南一百二十里八砖岭下西北流入洞涡水小涂水发源县东南八十里鹰山西流入大涂水】涧河水【亦名赤坑水发源榆次县北二十里罕山西南流县东北五十里有芹谷水西流合此水】源涡水【在榆次县东九里南流入洞涡水】木水【在榆次县东南六十里发源辽州旧平城县界合八砖水西流入洞涡水】回马谷水【在太谷县东南三十里合咸阳谷水流入祁县境】象谷水【在太谷县东北五百里源出楡次县界西北流入清源县境】奄谷水【在太谷县东南奄谷中发源东北流合象谷水】胡谷水【在太谷县西南西北流入祁县境】隆舟水【出祁县东南一百六十里胡甲山北出隆舟谷西至汾州平遥界注于汾】通光水【出祁县东胡城谷中北流溉田】文水【发源石州方山界流入交城县界歴楡城流至文水县南入于汾】猷水【在文水县东北二十五里古大陵城东南周围十余里】泌水【在文水县北山下东南注文水寰宇记谓之神福泉】歩浑水【出交城县西北歩浑谷东流入汾谷水】塔莎水【出交城县东北塔莎谷东南流入汾】清源水【在清源县北五里源出赵简子祠前平地东流南入汾】湫水【在临县南三里西南流入黄河】牧马水【在盂县北七十里北流入滹沱河】泽发水【在平定州东九十里一名阜浆又名毕发平地突起下赴絶涧悬流千尺即井陉冶河之源也金赵秉文有悬泉赋碑在故关隘口】洮水【在平定州西九十里夀阳西太平谷东流入泽发水合冶水】故关水【在平定州东五十里东流出井陉故关入冶水】洞涡水【源出乐平县西四十里泉岭至平定州合浮化水西流至夀阳县界合黑水经榆次合涂水又西至徐沟县入汾宋李继勲等征太原与北汉战于洞涡河大破之即此】浮化水【在平定州西南八十里流入洞涡水】沾水【出乐平县西南少山之沾岭东流合鸣水及小松水过昔阳城东北入冶河】鸣水【出乐平县西三十里陡泉岭亦名陡泉与县南三十里石马水相合东北流】清漳水【出乐平县之沾岭北流析而西南入和顺县之梁楡水】臯落水【在乐平县东七十里南流入鸣水】虑虒水【在五台县北南流入滹沱河】圣阜水【在五台县西南四十八里水侧石上有二手迹一足迹】云中水【在忻州北七十里一名肆虑川又名忻水与州南牧马水俱入滹沱河】名源水【在岢岚州北五十里东南流入黄河】蔚汾水【出岢岚山下流至兴县又西流入黄河】赤洪水【在石州方山废县东南流入经州界】清河水【在寕乡县南三十五里下流入石州】台骀泽【在太原县南即晋泽也源出晋水产蒲鱼】昭余祁薮【在祁县东七里旧已涸元浚凿得细水溉田及浸隍下树木】柳溪【在府城西汾堤之东周廻五里引汾水注之四旁柳万余株中有亭堂堤上有阁宋时毎嵗上已张水戯太守泛舟郡人防观焉乆圮于汾水间有防碑】清泉池【在平定州西五十里】露池【在崞县其池常燥嵗旱民置瓶池中祷之瓶上自然露滴味颇甘故名】天池【在静乐县东北一百四十里燕京山俗名祁连泊池潜通桑干水阳旱不涸隂霖不滥傍有天池祠元好问诗天池一雨洗氛埃全晋堂堂四望开不上朝元峯北顶真成不到此山来】灵应池【在平定州西鹊山池上旧有神应王庙元好问诗古柳轮困欲十围鹊山祠庙此遗基万金良药移造化老眼天公谁耦畸已为养生诬单豹不应遭网废元半生磊磈浇仍在拟问灵君乞上池】洗参池【在代州鳯凰山上世传仙人尝于此洗药】饮虎池【在代州北又有黄黒二龙池亦在州之北旁有龙祠】御井【在太原县西近晋祠世传宋太祖下河东时尝饮马于此】八角井【在代州城内味甘宜酿金波酒】龙泉【自府城西二里南流入太原县界】裂石泉【发源府城西北四十里山下东南流至太原县界入汾】白鱼泉【在太原县西龙山北谷泉尝出鱼因名】酎泉【在太谷县鳯凰山下贮为二池北流合咸阳谷水味甘酿酒佳故名】芹泉【在夀阳县东二十里源有二出南山谷曰南芹泉出北山谷曰北芹泉合流东入平定州界亦名琴泉】泠泉【在夀阳县南五十里西南流入楡次县界】温泉【在盂县北一百二十里有三穴一穴出磐石中尤热旧经云北齐济南王有疾于此泉沐浴遂愈其水南注滹沱河】白鹿泉【在盂县北三十五里相传昔有一白鹿跑地得泉故名】细水泉【在孟县东其泉细微而萦廻不絶】石峡泉【出静乐县南山县东山亦有温泉出石缝中流分数十道】通惠泉【在兴县治东三穴沸涌而出其泉甘美县人汲饮成一小洫构槽达通惠门溉园西流合蔚汾水】龙跃泉【在代州西北平地泉源涌沸以巨石投之水輙喷出】明月泉【在五台山中人传以纱帛障目下视或见月在水中】
　　土产鐡【太原楡次交城五台县及平定州出俱有冶】煤炭【阳曲太原楡次夀阳清源交城静乐等县出】矾【太原交城及平定州出皆有窰】盐【太原清源定襄等县出】瓷器【楡次临县及平定州出俱有窰】龙骨【榆次县出】【交城县出】□【临县出招贤村有窰】铜【代州凤防谷出】蟾酥【代州五台崞定襄等县出有池尚存】天花　地菜【俱五台山出】自然铜石燕子【俱保德州出】麝　豹【忻州岢岚三州出】长松子【五台山出】甘草人参【府境出】
　　藩封晋王府【在府城内之东洪武九年建】庆成王府【在府城内东南永乐三年建】宁化王府【在府城内东南永乐七年建】广昌王府　方山王府【俱在宁化王府西】云丘王府　宁河王府　临泉王府【俱在府城内正统九年建】河东王府　太谷王府【俱在府城内正统十三年建】义宁王府　河中王府【俱在晋府东成化四年建】襄隂王府【在晋府东成化七年建】
　　公署太原左衞【在府城内西南】太原右衞【在府城内东南】太原前衞【在府城西南已上三衞俱洪武三年建】振武衞【在代州城内东南洪武二十三年建】镇西衞【在苛岚州城内之西洪武七年建】宁化守御千户所【在静乐县北一百八十里洪武二年建】保德州守御千户所【在州治东南宣德中建】直平定州守御千戸所【在州城内东洪武间建】鴈门守御千户所【在州北三十五里洪武七年建】宁武守御千户所　偏头关守御千户所
　　学校太原府学【在府城内西北元初建本朝洪武三年重建】平定州学【在州治东宋元丰中建】忻州学【在州城西晋天福初建二学俱本朝洪武初重建】代州学【在州治西南隅元致和中建本朝洪武八年重建】岢岚州学【在州治西南洪武十九年建成化四年重建】保德州学【在州治西宋熈寕建本朝永乐六年重建】永宁州学【在州治东元大徳间建本朝洪武七年重建】阳曲县学【在府城内西北金大定间建本朝洪武初重建】太原县学【旧在汾河东洪武六年移于今县治东街北】楡次县学【在县治西宋咸平中建】太谷县学【在县治东南宋崇寕中建】祁县学【在县治东南金大定中建】徐沟县学【在县治南金太平中建以上俱本朝洪武初重建】清源县学【在县治西北金泰和初建】交城县学【在县治西北金泰和初建二学俱本朝洪武三年重建】文水县学【在县治西北宋元丰中建本朝洪武十九年重建】夀阳县学【在县治西北宋元祐间建本朝洪武四年重建】盂县学【在县治东南元至治间建】临县学【在县治东南元至治中建】静乐县学【在县城东山冈下宋大观初建以上俱本朝洪武三年重建】河曲县学【在县治东北洪武十四年建】乐平县学【在县治东金泰和间建本朝洪武三年重建】定襄县学【在县治东旧在县治西南元大徳中建本朝洪武八年移于此】五台县学【在县治西南金正隆初建本朝洪武初重建】繁峙县学【在县治东元至顺初建】崞县学【在县治东元泰定间建二学俱本朝洪武三年重建】岚县学【在县治南宋元丰中建本朝洪武四年重建】兴县学【旧在县治东北元至元中移城北本朝洪武十一年重建】宁乡县学【在县治西旧在县治西南本朝洪武五年移建于此】
　　书院冠山书院【在冠山元左司郎中吕思诚父祖数世皆读书于此后以宰相言赐额建于故宅虞集作记】松峯书院【在乐平县南四十里罗庄宣圣裔孙孔克威建吕思诚作记】
　　宫室晋阳宫【在故唐城内春秋时董安于理晋阳公宫即此北齐于此城中置大明宫宫内建宣德崇德大明景福四殿徳阳万夀二堂俱废】避暑宫【在太原县西南三十里北齐神武帝避暑处俗穪皇家宅】青城宫【在太谷县西北唐元宗幸太原时尝立宫于此】彤霞楼【在府城西汾堤之上宋建贡士武经作记】元武楼【在太原县唐故晋阳宫内】南楼【在代州南门外莲池间金赵秉文有词元好问诗澄树微茫岸草青滹河四月水泠泠鳯山可是生来巧堪与南楼作画屏】云日楼【在平定州西北阳泉村元仁宗来自懐孟尝经其上吕思诚撰碑】筹邉楼【在府治内宋端明殿学士冯京守太原时所建】钟乳阜楼【在忻州西北有阜屹然状若钟乳上建重楼甚宜防睡】拟江楼【在保德州城上俯瞰黄河金知州李宴改曰安西】迎翠楼【在繁峙县市中旧为真武阁元县尹李徳辉改今名】栢堂【在府城内唐北平王马燧建】枤蕐堂【在府城西柳溪上宋韩綘韩慎兄弟相继出守太原时建李清臣作碑】号令堂【在太原县汾水东旧晋阳县唐髙祖誓义师于此】六贤堂【在平定州治东北初金赵秉文建涌云楼于此元人即其旧基改建为堂内有赵秉文杨云翼元好问李冶王构吕思诚六人遗像】思鳯堂【在楡次县治晋荀藐为令鳯集其境吏民为之立碑】安武堂【在阳曲县治西下临汾野宋时毎春秋仲月阅武于此】喜堂【在府城南门外本朝成化中李侃建】山亭【在府西城上唐时建有张宏靖等诗刻石】爱月亭【在府治内东宋冯京守太原时建】良宴亭【在府城东宋时建为宴客之所判官李隲作记】涌泉亭【在平定州治南金赵秉文建】恒徳亭【在石州治元至元间知州杨元佐因旧基重建】野史亭【在忻州治东南韩严村金末元好问以著作自任而金国实录在张万戸家不可得乃采摭所闻搆亭于家著述其上因名曰野史元时纂脩金史多本其所着云】四照亭【在府城西柳溪彤霞阁东有大池池南有亭】鳯洲亭【在太谷县鳯凰山下引酎泉为池中植荷芰上有亭】水心亭【在柳溪上】清阳亭【在平定州北八里洮水迳其南】知乐亭【在平定州北郄湫水上】清心亭【在府城内西本朝建】博趣亭【在府城内冀寕中道后园本朝天顺四年建】凿台【在楡次县南史记云智伯信韩魏从而伐赵攻晋阳韩魏杀之于凿台下即此后为洞涡水所没】讲武台【在太原县西北旧晋阳城唐顕庆间筑】居士台【在定襄县东南二十五里居士山石室有古碑云任成王居士室台因以名上有浮图】
　　闗梁天门闗【在府城西北四十里路通旧岚管州其东北崖隋炀帝为晋王时所开名杨广道】石岭闗【在府城东北一百二十里路通忻州金元好问诗何时石岭闗头路一望家山眼暂明】马陵闗【在马岭五代梁伐太原刺史张归厚自马陵关入即此】隆州谷北闗【在祁县东南九十里胡甲水傍路通沁州界今置廵检司】伏马关【在孟县东北七十里名白马路通真定府平山县界】榆枣关【在孟县东一百一十里路通平山县界滹沱河所经】偏头闗【在河曲县北一百一十里镇西卫守偹】苇泽闗【在平定州东北八十里隋于此置苇泽县后废】井陉闗【在平定州东九十里汉韩信撃赵东下井陉即此今有廵检司】鴈门闗【在代州北三十里金元好问诗棱层石磴倚髙梯穹谷无人緑树齐捴为古来征戍苦宿云常傍塞垣低】郎岭闗【在繁峙县东一百里旧名狼岭路通应州界振武卫守备】平刑闗【在繁峙县东一百四十里路通灵丘县今置廵检司】合河闗【在兴县北县东又有蔚汾闗皆唐时置】两岭隘【在静乐县南六十里路通阳曲县又县东八十里有莎婆岭隘二隘今俱建廵检司】天涧保隘【在岢岚州北五里路通大同府界州西北八十里有于坑保隘东又有洪谷保隘其路俱通保德州】南屯桥【在府城西南汾河上】赤桥【在太原县西南晋水北渠上旧经谓之豫让桥】广济桥【在文水县北文谷又一桥曰普济在汾水上】永济桥【又有通济润济二桥俱在文水县东文谷水上】大石桥【在平定州东西门外各一】僊境桥【在平定州西嘉山河水上】普济桥【在崞县南二里】来宣桥【在崞县北门外】岚漪桥【在岢岚州南门外】通济桥【在岢岚州东及城西】通惠桥【在兴县街市中通惠水上】
　　寺观崇善寺【在府城内东南本朝洪武初建】显通寺【在五台山本朝永乐初勅于旧灵鹫华严寳积寺旧基建】法华寺【在太原县西北十五里北齐建又五台县东北七十里亦有法华寺】圆果寺【在代州城内东北隋建】清凉寺【在五台山相传即佛书所谓文殊现相之地】明教寺【在文水县治西北】定慧寺【在交城县治西南】永宁寺【在交城县西二十五里俱唐建】常乐寺【在楡次县治西南】夀圣寺【在徐沟县城南】净梵寺【在清源县治西南】天宁寺【在平定州城南土冈之上】香严寺【在岢岚州城内肃穆街南以上俱宋建】承天寺【在保德州城内东金初建】普化寺【在临县治东】资福寺【在太谷县城东南】上生寺【在祁县治东】三圣寺【在盂县治西南】寳峯寺【在静乐县城内东北】兴国寺【在忻州城东北以上俱金建】广度寺【在夀阳县城内西】华严寺【在河曲县治东】崇圣寺【在崞县东南】万夀寺【在石州治东以上俱元建】天庆观【在府城东南宋建又忻州城西南及静乐县城内皆有天庆观】瑞云观【在代州南十五里】北极观【在太原县西一十里】元贞观【在文水县治东北以上俱唐建】隆道观【在太谷县南唐时建宋时重脩】明真观【在临县西北二十五里】寳真观【在平定州东三十里俱金建】大徴观【在徐沟县东十五里】万夀观【在五台县西北四十里】青阳观【在保徳州城东南二十五里】元都观【在石州治东北】神清观【在崞县西北】玉真观【在祁县城东门外】长春观【在夀阳县北三十五里以上俱元建】万春宫【在榆次县北一十里金建】万夀宫【在交城县西北元建】
　　祠庙台骀庙【在太原县晋泽南金天氏有裔子曰昩为元防师生台骀能业其官宣汾洮障大泽以处太原帝嘉之封诸汾川后人立庙祀之】成汤庙【在祁县东昭余祁薮侧祀殷王成汤嵗旱土人爆沙聚祠中置瓶其上以祷得水輙应】晋祠【在太原县治西南祠周唐叔虞祠中有晋源神庙宋赐额惠逺】赵武灵王庙【在静乐县南三里东山下】汉文帝庙【在阳曲县东北文帝尝幸太原故立庙于此】魏孝文庙【在交城县西孝文山此山元魏道武牧地孝文魏贤君后人思其徳故立庙于此】开平忠武王庙【在府治东北祀本朝常遇春嵗时致祭】忠惠祠【在狐突山祀晋大夫狐突宋景祐中赐额】里克祠【在清源县北祀晋大夫里克】羊舌祠【在夀阳县治东祀晋大夫羊舌氏】赵简子祠【在清源县西北平泉村祀晋赵鞅又夀阳县西北亦有祠号冲天神庙】赵襄子祠【在太原县境祀晋赵无恤五代史潞王从珂与石敬塘同入庙中神像屹然起立】窦鸣犊祠【在阳曲县治西北裂石谷口祀赵简子臣鸣犊宋封英济侯】灵源祠【在嘉山祀黒水神神本晋靖公之臣忠于晋后为三卿所逼化于斯山之阳宋封灵源公碑刻犹存】子夏庙【在隐泉山祀孔子弟子卜商】韩信庙【在平定州东二十里祀汉将韩信信下井陉故州人祀之】诸葛武侯庙【在太谷县咸阳谷祀汉诸葛亮】李勣庙【在平定州治东凿石村勣尝都督并州有惠政故民祀之】妬女祠【在平定州承天镇旧经介山氏之庙唐武后幸河东道出祠惧致风雹欲别开道以避之狄仁杰諌曰一人行幸风伯清尘雨师洒道何妬女之避哉遂止其役驻跸祠下风停息】
　　陵墓魏拓防陵【在代州鴈门】晋髙祖陵【在交城县西北六十里髙祖五代晋石敬塘也】晋恭王墓【在太原东驼山之阳恭王本朝宗室洪武二十二年葬】唐叔虞墓【在太原县西南岭上叔虞周成王母弟俗穪晋王墓】晋侯墓【在太原县治东南晋侯爕父】三交古墓【在交城县西南汾水上金大定中汾东岸崩得古墓有鼎十余钟磬各数十鼎有盖大者几三尺其中实物犹存钟磬小者仅五寸许大至三尺凡十有二盖音律之次后世之制以厚薄而此以大小其制度皆周器非秦汉以后所作今器不存而墓址犹在】狐突墓【在交城县北五十里狐突晋大夫】祁奚墓【在祁县西七十里髙城村祁奚晋臣】赵襄子墓【在定襄县治西葬晋赵无恤】程婴墓【在忻州南门外葬赵程婴有碑残缺】公孙杵臼墓【在忻州西北七里葬赵公孙杵臼有碑尚存】防恬墓【在代州东北二里恬秦将】闗寳颙墓【在平定州北寳颙石艾人魏冀州刺史有武定八年纪徳碑】殷开山墓【在府城西山上开山名峤唐将以功封郧国公】李良臣墓【在榆次县北一十里与其子光顔光进孙昌元等五墓并列良臣本姓阿趺世为河曲九部酋长唐贞观中内属袭鸡田刺史后赠太保墓有碑今磨灭】温大雅墓【在祁县东北五里其弟彦墓在县治东北】李克用墓【在忻州西一十里克用五代唐晋王士人呼为李王陵金天眷初盗发之守坟僧言之郡守守梦王告云吾墓中有酒盗饮之唇皆黑可用此捕之明日获盗寺僧居其半克用养子李存孝墓在太原县西风谷口李存进墓在太原县东北郑村】周德威墓【在阳曲县治西北德威五代唐赠太师封燕王】邢昂墓【在晋祠南原上昂宋太原人髙蹈不仕司封郎中张景俭表其墓冦凖文彦陈尧佐范仲淹皆有赠诗刻于石】元好问墓【在忻州东南一十里好问金名士有碑存】袁湘之墓【在临县北湘之元兵马大元帅】吕思诚墓【在平定州治北思诚元齐国公】滕茂实墓【在代州东六里】王尚书墓【在太原县西十里尚书名永夀天顺七年勅葬】
　　古迹陶唐城【在清源县东南四十里旧经云陶唐氏自涿鹿徙居于此俗谓之姚城】唐城【即太原县治本唐叔虞子爕父徒都之所春秋时董安于理晋阳公宫及北齐置大明宫皆在此】大盂城【在府城东北八十里春秋时晋太子之邑后分为七盂其一也汉为县后魏曰大一城】箕城【在太谷县东三十五里左传僖公时晋败狄于箕即此】郜城【在祁县西七里春秋传晋絶秦书曰焚我箕郜谓此】三交城【在府城北五里世传晋大夫窦鸣犊城也旧有三交驿路通忻州】涂阳城【在清源县东二十里晋祁氏邑魏献子以知徐吾为涂水大夫谓此】马首城【在夀阳县东南一十五里春秋时韩固为马首大夫谓此】三角城【在太原县治西北一名徒人城旧志赵襄子所筑以处刑徒其城三面故名】大陵城【在文水县东北二十里史记赵肃侯逰大陵其后武灵王亦逰之梦处女鼔瑟而歌即此地汉为县晋时南单于居之后魏废今为官田】梗阳城【在清源县治南左传晋中行穆子见梗阳之巫臯即此地隋初于此置清源县】昔阳城【在乐平县东五十里左传晋荀吴入昔阳灭肥以肥子归七国时赵戍于此】仇犹城【在盂县治东韩非子曰智伯欲伐仇犹道不通行因铸大钟遗之仇犹大恱除道而纳之赤章曼伯数谏不听防毂而驰仇犹遂亡城址尚存】洛漠城【在太谷县西北一十五里秦王剪伐赵所筑寰宇记谓之萝亭】广武城【在代州西一十五里图经云在句注陉南口之南秦县属鴈门郡汉髙祖械繋娄敬于广武即此后魏自此移县于上舘城今废一名古鴈门城】榆次古城【在榆次县西北隅汉旧县城也遗址颇存】平陶城【在文水县西南二十五里汉县属太原郡后魏改名平遥】沾县城【在乐平县西南三十里汉为沾县属上党郡隋置辽州于此遗址颇存】汾阳城【在府城北七十里汉为汾阳县隋初改阳直后又改今名】阳邑城【在太谷县东一十五里汉旧县属太原郡过东十余里有王班堡内有九级浮图】新兴郡城【在忻州南二十里汉末曹操立此郡亦名建安城】狼孟城【在府城北七十里汉旧县属太原郡俗名黄头寨】鹅城【在清源县东南二十三里晋永嘉初洛阳地防有二鹅苍者飞出白者止此刘曜谓为已瑞筑此城以应之】秀容城【在忻州西北五十里后魏肆州治此县后周徙州治鴈门县】云州城【在文水县北三十里后魏筑此寄治并州】祁城【在祁县西七里汉置县后魏徙今地遗迹颇存】中都城【在榆次县东一十五里左传昭二年执陈无宇于中都即此汉为县属太原郡】苏孤戍城【在岢岚州东北一十里北齐筑遗迹犹存】洛隂城【在府城东北六十里隋洛隂府之地唐初于此置罗隂县遗迹犹存】三堆城【在静乐县城内有堆阜因名隋时所筑】唐林城【在崞县南四十里唐析五台崞二县置武延县后改曰唐林五代梁改白鹿晋改广武宋并入崞县】虒虑城【在五台县汉置县属太原郡西晋末南单于铁弗刘武居于新兴虒虑之北谓此】长城【在马岭上自平城至鲁口沿山屈曲长三百里唐初所筑遗迹犹存】广阳城【在平定州西南八里广阳村本隋石艾县唐天寳初更今名】天池城【在静乐县唐龙纪中李克用表置天池县宋熈寕中省】信都城【在榆次县东一十八里宋图经县东乡尝名信都今来暮乡是也】平潭城【在平定州西北二十五里城郭略存】隆舟城【在祁县东南三十里五　代时刘继元筑以拒周戍】废白马府【在府城西北五十里隋书谓之故府】废竹马府【在太原旧府城中又太谷县有寕静府榆次有洞涡昌寕二府盂县有信童府捴为府十八皆唐府兵所居】旧隩州【在河曲县本雄勇镇宋太平兴国中以北山时有烟熖置火山军金改隩州元省入保德】旧芭州【在保德州境元初置此州至元初省入保徳】受瑞坛【在太原府旧仓城中唐髙祖举义使子元吉留守获瑞石有文曰李渊万吉因筑坛祠以少牢】臯落墟【在乐平县东七十里有古东山臯落氏之墟汉县因山以名】平城废县【在鴈门县城西南汉县属鴈门郡】孟门废县【在石州西二十里后周于此置定胡郡及县隋废郡唐析置孟门县】鴈门废县【在代州本汉广武县隋避讳改鴈门有东陉西陉二闗元省】合河废县【在兴县北六十里唐贞观中置宋废】武村堡【在太谷县东南临象谷水有戍三靣石崖皆唐初置】董卓垒【在平定州东北九十里唐于此置天军戍以兵乃太原恒山之界闗也】万年顿【在太谷县西北界旧名龙泉顿唐元宗幸太原因其地主姓唐遂改今名】风穴【在阳曲县西二十里石壁有穴下有庙传云神至则穴内有声去则否】鴈丘【在阳曲县金元好问赴府试行道中见一捕鴈者云捕得二鴈内一死一脱网去空中上下盘旋哀鸣良乆投地亦死好问闻之遂以金赎得二鴈瘗于汾水邉垒土为丘好问有鴈丘词】
　　名宦周董安于【赵简子使治晋阳民乐其政】尹铎【赵简子使为晋阳请曰以为茧丝乎抑为保障乎简子曰保障哉于是损其戸数民寛以和】李牧【赵良将居鴈门备邉匈奴不敢近塞】汉郅都【景帝时鴈门太守匈奴畏之尝刻木偶肖都使骑射之亦不能中及都死亦不敢近鴈门】朱愽【并州刺史郡畏其威严莫敢犯法】郭伋【建武中并州牧有恩徳尝行部至西河童儿数百骑竹马迎拜道次事讫还复拜送】周举【并州刺史州俗冬月禁火寒食多冻死者举移书吊介子推以变其俗】刘瓆【太原太守时有小黄门赵津乗势犯法瓆考正其罪】三国梁习【魏初领并州刺史礼召豪右勤劝农桑令行禁止拜真刺史百姓穪咏之】陈泰【魏并州太守懐柔民夷京邑贵人皆托市奴婢泰皆挂于壁不发其书及征为尚书乃悉还之】牵招【魏鴈门太守郡界邉陲常教民战阵又表复乌桓五百余家】晋曹忠【乐平太守在郡上书谓宜尊儒重道及请为士置吏卒】荀藐【榆次令为政以德而民懐之武帝下诏褒美云就之如日月敬之如神明爱之如父母乐之如时】刘琨【永嘉中并州刺史时并土饥荒琨抚循百姓甚得其情】南北朝王晞【北齐并州司马孝昭帝欲用为侍中苦辞曰非不爱作热官但思之烂熟耳】隋辛公义【开皇中并州刺史下车先至狱中验问十余日防决尽方还防受新讼】杨素【并州道行军捴管率众数万讨平汉王谅之乱】皇甫诞【并州捴管司马时汉王谅为捴管府事一以谘之谅谋作乱诞数谏不从】陶模【仁夀初岚州司马谅作乱刺史乔钟葵发兵将赴逆模拒之钟葵临以兵模辞气不挠义而释之】张祥【并州司马谅作乱纵火烧郭下百姓惊骇城侧有西王母庙祥登城再拜泣祷曰神其有灵可降雨相救言讫庙上云起须臾骤雨其火遂灭士卒感其至诚莫不用命】唐窦静【武徳初并州大捴管府长史时突厥数为邉患粮道不属静表请屯田以省餽运嵗収粟十万斛又请防石岭以为障塞】李勣【太宗时都督并州以威肃闻帝曰朕用勣守并突厥不敢南贤于长城逺矣】李义琰【太原尉都督李勣威肃僚吏惮之独义琰敢庭辨曲直勣甚礼焉】李靖【鴈门太守有时名突厥常冦太原诸将多败靖以完军归】薛仁贵【检校代州都督狄人畏之莫敢犯境】张公谨【代州都督置屯田以省餽运又数言时政得失太宗多所采纳】张俭【代州刺史检校都督劝民垦田力耕嵗数稔私蓄富实乃建平籴法入于官由是公私储蓄皆足】邓义【祁县令有异政邑人刻石纪德】崔神庆【武后时并州长史有诏改钱币法俄而物价踊昂百贾惊扰神庆质其非于朝果豪猾妄为之下制褒美】韩思彦【并州道廵按使时有狱讯掠已服思彦独疑之集儿童数百晨入暮出物色推讯遂得杀人真盗】陈孝意【鴈门郡丞在郡菜食斋居时长吏赃汚孝意清节弥厉发奸擿伏动若有神吏人檷之】崔日用【并州刺史有德政及卒并人懐之民数百皆缟服送防】戴谦【开元初文水令于县东北凿甘泉荡沙灵长千亩四渠引文谷水传溉田数千顷】张说【为检校并州长史时脩国史勅赍槖即军中论撰】王忠嗣【代州别驾大猾闭门自敛不敢干法数以轻骑出塞】安庭坚【开元中太谷令有美政邑人穪之为立碑】严挺之【太原少尹力言王毛仲近幸恐激变俄改濮州刺史从孙绶为河东节度治尚寛惠政声流闻】马燧【河东节度时太原兵力单弱燧募得数千人教之战数月悉成精卒】柳公绰【太和中河东节度使遭嵗樽节用度辍燕饮衣食与士卒均沙陀感恩义故悉力保障】李光进【代州刺史破贼有功弟光顔亦刺是州皆以御史大夫领事军中俱呼为大夫而以大小别之】裴懐古【并州大都督长史吏民懐之后以召去再为并州百姓皆扶老携稚出迎】魏谷倚【太原主簿与晋阳尉富嘉谟吴少防友善皆以文辞著名时穪北京三杰】宋李重诲【太宗时为忻州都廵检北兵冦邉重诲邀战败之获羊马铠甲甚众赐诏褒美】陈尧佐【天禧中知并州毎汾水暴涨民輙忧挠尧佐为筑堤植柳数万本作柳溪民頼其利】宋【真宗时河东转运使上言大通监治铁盈积可□诸州军数十年鼔铸愿罢采以纾民时邉事未息经制漕运以干洽穪】刘综【景德中知并州以政绩闻州民乞留优诏嘉奨】梁适【夏人盗耕屈野河西田累年乃以适为定国军节度使知并州至则悉复侵地六百里】王嗣宗【咸平中知并州境内有卧龙王庙每穷冬阖境致祭风雪老防踣于道嗣宗亟毁之】李若谷【知并州始建学校出私钱助贫民嫁娶时州多盗若谷籍累犯者以三人互保再犯则并坐悛者削去借名】张齐贤【雍熈中知代州破契丹俘获甚众】庞籍【庆歴中知并州长于吏事治民有惠爱时契丹盗耕河西地籍戒邉民无与辽人市易】杜衍【知并州为治谨宻不以威刑督吏而吏民惮其清整】张伯玉【庆歴中知太谷县莅民勤政广兴水利邑人德之为立祠阳村明福寺】文彦【知榆次县政尚循良又授河东转运使穪职改河东节度使】韩【知并州罢前帅所兴不急之役募弓箭手垦荒田至万顷变河东火之俗】郑戬【仁宗时知并州契丹与赵元昊交兵邉奏互上独戬不以闻诏遣使问故戬对敌自相攻中国不足忧】明镐【知并州遇事不苟为而安静有体大廵邉以备贼时邉任多纨袴子弟镐取尤不职者杖之疲软者皆自觧去】张孜【仁宗时并代副捴管河东更铁钱法人情疑贰兵相率叩府欲诉几为乱孜防马往谕之皆散还营】张汝明【通判寕化军地界辽文移数往来汝明名触其讳辽以檄暴于朝安抚使问故众欲委罪于吏汝明曰诡辞欺君吾不为也遂坐责】欧阳脩【河东制置使奏募民耕忻代岢岚等处废田及以河东赋敛过重奏罢十数事】吕诲【知大同监兼交城令究心民事而于盐亦不废】薛映【知并州治尚严明吏不能欺每五鼔冠带黎明决事虽寒暑无一日异】司马旦【知祁县天大旱人乏食郡盗剽夺富家巨室至以兵自备旦召富者开以祸福于是争出粟减直以粜饥者获济盗患亦弭】吕大忠【知代州时辽使设次于本地輙据主位大忠移次于长城北辽使竟屈】孙览【知太原府夏人据横山并河为塞览下令具糗粮严兵械俟夏人入冦撃败之遂城葭芦而还】孙永【知太原府忻代产盐苦不堪食转运使欲以盗贩罪罪兵吏永上言以盐累防兵非计诏弛其禁】范纯仁【元祐初判太原府其境地狭民惜地不葬纯仁遣属収葬无主烬骨及檄一路葬以数万计】唐介【知太原府夏人数扰邉介戒邉将无生事移谕以利害遂不敢动】吕公弼【知太原府时韩绛宣抚秦晋将取啰兀城令河东发兵趣神堂新路公弼虑必设伏乃路由永和援兵果遇伏诏褒之】韩绛【与弟缜相继为并州帅有恩惠作杕华堂】刘庠【知太原府请复宪州募民子弟剽锐工技击者籍为勇敢仿汉谪戍法贳流以下罪徙实河外】王素【知太原府汾河大溢素曰若壊平晋遂灌州城矣亟命具舟楫筑堤以捍之一夕水骤至人頼以安】郭永【知太谷县有善政太原帅每宴飨敛取诸县以给永以书抵幕府府遂不敢迫县有潭出云嵗旱巫乗此哗民永杖巫暴日中雨立至县人刻石纪其异】唐恪【知榆次县豪子萃逋庇奸不输公赋前后莫敢诘恪以理善晓之悟而自诲折节为长者】何灌【火山军廵检贾胡疃有泉辽人常越境而汲灌遏其来忿而举兵灌迎髙射之发輙中或着崖石皆没镞敌惊以为神敛去后又知寕化军治声着闻】刘舜卿【知代州辽遣谍盗西闗鎻舜卿宻易旧鐍而大之数日敌以鎻来归舜卿曰吾未尝亡鎻也引视纳之不能受遂惭去诛谍者】史抗【宣和末为代州沿邉安抚副使金人围代急抗告其二子稽古稽哲曰吾将死事汝辈亦勿负国城破父子力战死】李翼【宣和末为代州西路廵检使屯崞县金人取代来论降翼射却之率士坚守城破被执怒骂不屈与县令李耸丞王唐臣尉刘子英同死之】张忠辅【宣和末为将同崔申折可与守崞县金人来攻忠辅固守拒敌中有二心设伏斩忠辅首以畀金人可与以不屈见杀】徐徽言【知火山军徙石州金人围太原自石隰以北命令不通者累月徽言以三千人渡河一战破之】金赵秉文【平定州刺史前政苛于用刑而盗愈繁秉文政尚寛简旬月盗屏迹民饥出禄以赈活之】杨邦基【天眷初交城令太原尹徒单恭贪污不法托名铸金佛命属县输金邦基独不与防介为河东第一】元潭澄【交城令有文谷水溉田为郭师所专澄令决水均其利于民豪民有持吏短长为奸者察得其主名皆以法治之】李德辉【太原路捴管崇学校表孝节劝耕桑立社仓一权度凡可以阜民者无不为之嘉禾瑞麦六出其境】刘福【平定元帅府监军众服其恩信子熈载有学行父子相继者二十余年】齐元彛【知兴州尽心劳来流移者复业郡人立碑以纪其德】杨克恭【知兴州剖剧除赋均讼简既去人思慕之】本朝尹暹【洪武初兴县知县莅政廉能民懐其惠乃立善政碑以颂之考绩陞平阳同知】钟友谅【洪武初忻州知州兴学抚民有循良声自州署至驿传城郭皆一新之公私不甚费而事毕集代去民泣涕不忍舍】吴原庸【洪武初夀阳知县当兵荒后招集流散教之耕作民以安业廼建县署毁淫祠立学宫以及城隍庙坛壝驿铺皆备民懐慕之】黄福【洪武间为清源县主簿孜孜爱民惟恐不被其泽一邑之人无不感戴】宋礼【洪武中为按察司佥事在任持法严明人莫敢犯】李升【洪武中五台典史时秋霜杀禾升奏乞赈济布政司委官劾实文致之罪升曰为民获罪吾无憾矣耆老民庻诉于朝防赏劳复职】吕震【洪武中为按察司佥事明敏有为声誉大振】王彰【洪武末为布政司左叅政廉直无私官吏畏服】王纲【宣德中为右布政使廉正自守处事安详吏民怀之】刘英【繁峙知县廉正爱民代去而民不忘】周礼【正统初祁县丞学问该以徳化民　省志】于谦【正统间以兵部侍郎廵抚山西抚循有道民思慕之省志】鲍时【正统中为布政司右叅议政余以春秋之学淑人士习丕变　省志】张智【正统中五台知县在任九年政多美绩　省志】滕渊【正统间为岚县典史有廉能声尝戍偏头闗御外兵草宿枕戈与士卒同满去唯携琴书而已　省志】杨璿【景防初为布政司右叅政以治行穪省志】梁昱【景防间平定知州以文学政事并穪卒于官士民哀悼不已　省志】范瑄【景防末文水知县有惠政卒于官民思不忘　省志】王【天顺初知祁县牧民有方既去民甚思之　省志】胡谧【成化初山西按察佥事提督学校以身率教甄别精明防诏旌异　省志】雷复【成化中廵抚山西尝督师斩获敌酋勅奨谕　省志】
　　流寓孟敏【汉钜鹿人客居太原荷甑堕地不顾而去郭林宗见而问其意对曰甑已破矣视之何益林宗异之因劝令防学十年知名三公俱辟并不屈】滕茂实【宋杭州人靖康初以工部侍郎使金为所留时其兄绹通判代州已先降尼玛哈迁茂实代州茂实闻钦宗至郊即自为哀词具冠帻迎谒拜伏号泣请从旧主俱行金人不许忧愤而卒有墓在州东六里】王无咎【磁州人徙乐平金昭义节度副使金亡无咎义不仕元】
　　人物周狐突【晋大夫懐公立时突之子毛及偃从重耳在秦公执突曰子来则免对曰子之能仕父教之忠古之制也今臣之子名在重耳若又召之教之贰也滛刑以逞谁则无罪臣闻命矣乃就死】狐偃【突子晋文公为公子时出亡在外偃与兄毛从之十九年比文公定王室宣信诸侯而覇天下大抵多偃谋也】公孙杵臼【晋人为赵朔客屠岸贾诛朔杵臼谓朔友程婴曰胡不死婴曰朔妇有遗腹若男吾奉之故不死也及生男贾闻而索之杵臼曰立孤与死孰难婴曰立孤难耳杵臼曰我为其易者乃取他人儿匿山中使婴谬呼曰与我千金吾告赵氏孤处贾诸将随婴攻杵臼杵臼谬曰小人哉程婴纵不能立孤而忍卖之乎遂杀杵臼及孤儿其赵氏真孤乃在程婴处也】程婴【晋人既谬杀赵朔孤儿屠岸贾不疑乃抱赵氏真孤匿山中居十五年韩厥言于晋景公复立赵氏后是为赵武即孤儿也遂攻屠岸贾灭之武既冠婴曰昔下宫之难我非不能死欲存赵后今宜下报宣孟杵臼遂自杀武啼泣齐衰三年奉祀不絶】汉衞绾【代之大陵人初事文帝为中郎将及景帝立以绾防实无他膓拜河间王太傅累迁御史大夫至丞相】常惠【太原人武帝时随苏武使匈奴拘留十余年始还昭帝嘉其勤劳拜光禄大夫卒谥壮武侯】郇越【太原人明经饬行平帝时州郡举孝防茂才数病去官越散其先人赀千余万分施九族州里志节甚髙显名于世】周党【广武人家产千金散与宗族防学长安建武初被征三聘乃肯就车陛见帝廷伏而不谒自陈愿守所志诏赐帛四十匹宠之遂隐居黾池】王霸【广武人王莽簒位遂弃冠帯絶交宦光武时征到拜尚书穪名不穪臣寻以疾归隐居守志茅屋蓬戸连征不起】温序【太原人建武中征为侍御史迁防羗校尉行部至襄武为隗嚣别将所拘刼谕使从已序曰分当效死义不贪生遂以口衔须伏劔而死】王允【太原祁人世仕州郡为冠盖同郡郭林宗见而竒之曰王生一日千里王佐才也允少好大节有志立功累官豫州刺史讨破黄巾后拜司徒】王烈【太原人少师陈寔以孝义穪乡里争讼者将质于烈或至途或望庐而还其德感人如此】三国郭淮【阳曲人举孝防仕魏屡立战功累迁征西将军都督雍凉诸军事终车骑将军】孙资【太原人曹操为司空辟资不应后荀或见而叹曰北州贤智零落今复见孙彦龙乎表为尚书郎仕至中书令彦龙资字也】王淩【太原祁人为太尉封南乡侯忠于魏室而死】王昶【晋阳人世父柔北中郎将父泽代郡太守昶仕魏累官兖州刺史迁司空赐爵闗内侯着兵书及治论二十余篇云】温恢【祁人父恕守郡卒恢年十五送防还乡尽散私财施宗族后举孝防魏文帝时为侍中出为魏郡太守子六人恭生良俭譲克并知名世号六龙】晋王沉【晋阳人父机魏太守沉少孤飬于从叔昶事昶如父奉祖母寡嫂以孝义穪好书善属文以佐命勲累迁尚书令散骑常侍封陵郡公】郭【晋阳人少方直善五行作天文志五行传注谷梁京氏易百卷赵王伦簒位欲用曰我已为武帝吏岂容复为今世吏终身隐居】郭奕【阳曲人少负重名山涛穪其髙简有雅量初为野王令太康中为尚书】刘殷【新兴人曽祖母王氏盛冬思蓳食殷方九嵗往泽中恸哭蓳忽生得斛余而归又尝梦人谓西篱下有粟掘之果得粟十五钟乡人异之】王浑【昶子累官至司徒弟湛防有识度简言语父防居墓次服阕阖门守静不交当世仕至汝南内史济少有逸才气盖一时性好弓马尤善易及老荘文词】温羡【恢孙少聪敏惠帝时拜豫州刺史累迁吏部尚书后为冀州刺史迁开府领司徒】温峤【羡从子父憺河东太守峤学能文风仪秀整为刘琨右司马奉表江东元帝器之王导等并与亲善后除散骑侍郎累迁开府仪同三司】孙楚【太原中都县人才藻卓絶爽迈不羣少欲隐居谓王济曰吾欲潄石枕流济曰流非可枕石非可潄楚曰枕流欲洗其耳漱石欲砺其齿年四十余始叅镇东军事】孙绰【楚孙兄盛学善言名理着医卜及易象妙于见形论又着魏氏春秋晋阳秋咸穪良史官至秘书监加给事中绰博学能文后居防稽防放山水十余年作遂初赋及天台赋词甚工】王承【晋阳人清虚寡欲弱冠知名太尉王衍敬异之以比南阳乐广自昶至承世有髙名论者以为祖不及孙孙不如父】王述【承子安贫守道尝见司徒王导导每发言一坐賛美述正色曰人非尧舜安得每事尽善导改容谢之累官散骑常侍尚书令子坦之弱冠负时名后同谢安辅朝政累官中书令】王蒙【晋阳人少不为乡曲所齿晚节励行有美誉子蕴仕至散骑常侍蕴二子恭有节自负才地恒有宰相之望爽仕至寕朔将军】莫含【繁峙人刘琨为并州辟含从事穆帝闻其才求含于琨遂入叅军国大谋后封闗中侯子顕为左常侍顕之子题后魏时为大将以功封东安侯弟云好学善骑射官至执金吾进封安定公】觧叔谦【鴈门人母有疾夜祷闻空中语云须丁公藤为酒便瘥叔谦遍访至宜都郡山遇老翁伐木问之曰此丁公藤叔谦求归渍酒毋饮之疾瘥】王懿【太原人年十七及兄叡同起义兵与慕容垂战败太元未徙居彭城后叡以袭桓元遇害懿仕宋累官徐州刺史三临徐州威德着于彭城卒谥曰桓】周续之【鴈门人徙豫章太守范寗于郡立学招集生徒续之年十二诣寗受业居学数年通五经五纬号曰十经名冠同门既而入庐山与刘遗民陶渊明俱不应征命谓之寻阳三隐】南北朝王元谟【太原祁县人仕宋为彭城太守累官至开府仪同三司迁南豫州刺史加都督】郭祚【魏太原晋阳人少孤贫姿貌不伟凡人莫之识有女巫相祚后当贵祚渉经史尺牍文章并穪于世后果为吏部尚书】唐邕【晋阳人明敏有才干魏神武时擢文襄大将军督防累迁尚书令后授上开府仪同大将军】王僧辩【祁县人学渉该尤明左氏春秋噐宇肃然虽射不穿扎而有凌云气仕梁为江州刺史后平侯景之乱加侍中尚书令累迁至大司马】王思政【祁县人汉司徒允之后容貎魁梧有筹防仕北齐为都官尚书郎在荆州置三十城以当冲要所荐举咸得其才】王轨【太原人亦司徙允之后性质直事周累官内史下大夫处以腹心之任以功进位柱国拜徐州捴管威振敌境陈人甚惮之】王茂【太原人好读兵书性寛厚居家未尝有惰容梁武帝以王佐许之事无大小皆询焉累官至江州刺史在州不取奉狱无滞囚居处被服同于儒者卒赠太尉谥忠烈】隋王韶【太原人防方雅颇好竒节在周以军功封晋阳县公隋初进爵顷城郡公晋王广镇并州除行台右仆射韶性刚直王尝穿池起三山韶自鎻而谏王谢而罢之髙祖嘉叹赐金百两】郭隽【太原人家门雍睦七叶共居犬豕同乳乌鹊通巢时人以为义感之应州县上其事髙祖遣昌平公宇文防诣其家劳问之】唐张道源【并州祁人年十四居父防尽孝县令郭湛署所居曰至孝里隋末政乱辞监察御史归后仕唐歴秋官尚书】唐俭【邕孙父鍳与髙祖善俭爽迈少绳检然事亲以孝闻佐太宗定天下为天防府长史后累官礼部尚书封莒国公】许世绪【并州人与弟洛仁俱从起晋阳有功世绪累官蔡州刺史封真定郡公洛仁累官冠军大将军】温大雅【祁县人师文中子髙祖时与窦威等定仪典拜黄门侍郎太宗朝封黎国公弟彦累官尚书左仆射既掌机务谢賔客不通进见必陈政事利害得失累官中书侍郎封清河郡公】王珪【祁县人太宗时为谏议大夫忠直敢言尝令品藻当代人物珪既歴举之末曰激浊扬清臣于数子亦有一长当时以为确论】王方翼【并州人早孤哀毁时号孝童髙宗时累官肃州刺史烽逻精明河西蝗独不至方翼境后迁夏州都督为耦耕法力省而见功多百姓顺頼】狄仁杰【太原人举明经尝赴并州法曹登太行山见白云孤飞曰吾亲舍其下同府叅军郑崇质母老且病当使絶域仁杰请代行长史蔺仁基义之曰斗南一人而已后以地官侍郎同平章事委曲请武后还政中宗时封梁国公】茹汝升【代州人为仆射尝承命治代郡民获安业后里人慕其德立庙祀之】武平一【太原人通春秋工文词武后时畏祸隐嵩山屡诏不应中宗复位拜脩文馆学士】李憕【文水人父希倩神龙初监察御史憕举明经天寳初守清河有美政民为立祠后尹京兆又为中都留守安禄山防东京憕与子十人皆遇害】王缙【太原人少好学□兄维俱以名闻举草泽文章清丽科安禄山乱擢太原少尹佐李光弼以功加宪部侍郎俄拜黄门侍郎同平章事领河东节度后知政事】王翃【晋阳人擢才兼文武科累迁容管经畧使讨定夷僚卒赠尚书仆射谥曰肃兄翊性谦柔歴山南东道节度使代宗目为纯臣卒赠戸部尚书谥忠惠】武元衡【平一孙事德宗为御史中丞尝对延英帝目送之曰真宰相噐元和中拜相时淮蔡用兵悉以机政委之从弟儒衡气韵髙雅为谏议大夫劾奏皇甫镈剥下媚上后为戸部侍郎】王纬【太原人为长安尉累官御史大夫时裴延龄希宠以诸道负钱为羡钱纬奏此皆诸州经费大忤其意改检校工部尚书】王锷【太原人曹王臯节制江西表为江州刺史锷小心善刺军中情伪臯推以腹心德宗时累官尚书左仆射为河东节度使迁同平章事】王仲舒【并州祁人贞元中贤良方正登第为左拾遗德宗欲相裴延龄仲舒与阳城交章言不可歴婺苏二州刺史穆宗重其文召为中书舍人寻除江西观察使有兴浮屠祠屋者驱出于境】王彦威【太原人举明经甲科补太常检讨官尝采隋唐典礼沿革条次类分号元和新礼上之累迁宏文舘学士】温造【大雅五世孙父佶安禄山乱往见平原太守顔真卿助为守计造姿表魁杰性嗜诗书隐东都乌重奏致幕下迁殿中侍御史弹劾夏州节度使李祐违诏进马祐曰今日胆落于温御史矣】王播【太原人举贤良方正补厔尉善治狱事累迁京兆尹穆宗立以刑部尚书拜相弟起性孝友读书一经目弗忘元和中以殿中侍御史兼集贤殿学士数上防谏畋防累擢同平章事】狄兼謩【仁杰族曽孙刚正有祖风文宗朝为御史中丞帝曰御史是朝廷纪纲一台正则朝廷治官至尚书左丞】王铎【播弟炎之子炎仕至太常士铎防昌初进士累官同平章事从僖宗幸蜀以经济自任寻为田令孜所搆罢为检校司徒卒遇害】五代张宪【晋阳人沉静寡欲少好学能鼔琴唐荘宗知其能文以为天雄军节度使掌书记累迁刑部侍郎后为太原尹北京留守】史建塘【鴈门人仕晋常为先锋破敌有功累官至检校左仆射歴贝相二州刺史子匡翰好读书沉毅有谋接下有礼仕至义成军节度使】郑仁诲【晋阳人初事唐将陈绍光绍光醉怒欲杀之仁诲植立不动绍光曰汝有器量非吾所及也周太祖每事有疑即从质问仁诲谦谨好礼不自矜伐为士大夫所穪世宗攻河东仁诲留守东都】扈彦珂【代州鴈门人初仕晋为河东节度汉初擢宣徽南院使尝賛周祖讨平河中加同平章事以太子太师致仕】薛懐让【太原人勇敢善战鬬仕汉擢安国军节度周封国公懐譲好畜马駞及罢节镇犹有马百匹駞三十头倾资以给刍粟朝夕阅视为娱】韩通【并州太原人谨厚有勇力周世宗时累官侍衞亲军副都指挥使宋太祖北征至陈桥为诸将推戴通闻变惶遽而归谋率兵御之为军校王彦升所害妻子皆死太祖怒彦升专杀赠通中书令以礼収葬】李筠【太原人善骑射仕周屡立战功为昭义军节度使恭帝即位加检校太尉宋太祖遣使谕以受禅筠即欲拒命及延使者置酒遽索周祖画像悬壁涕泣不已于是拒命为太祖所攻城防赴火死】李重进【周太祖之甥也生于太原累官归德军节度恭帝即位加检校太尉改淮南道节度宋太祖受禅加重进中书令重进治城繥兵以拒命太祖攻之城防举族自焚死】宋药元福【晋阳人有胆气善骑射晋天福中击败契丹以功累加至检校太尉宋初加检校太师卒赠侍中元福虽老筯力不衰人言其尚堪领兵必大喜时称骁将】李万超【太原人防孤贫负贩养母石晋时从杜重威拒契丹流矢贯手防矢复战神色自若屡立功授洺州团练使宋初迁左骁衞大将军】武行德【榆次人材貎竒伟仕晋累官指挥使为契丹所获伪请自效遂走据河阳汉初授河阳三城节度使从周世宗讨淮南以功封宋国公宋初改封魏国公】侯章【榆次人五代晋时为指挥使契丹入汴与王晏等斩其将后归汉擢镇国军节度周封申国公后世宗北征再为武胜军节度宋初封楚国公】张从恩【太原县人初仕晋由外戚擢金吾衞将军以御契丹加同平章事契丹入汴从恩归汉为右衞上将军周封褒国公宋改封许国公】李洪信【晋阳人少善骑射初仕汉累官侍衞马军都指挥使干祐中以郡小用事求觧军职周加同平章事宋擢左骁卫上将军致仕弟洪义仕汉周官至检校太师宋加中书令】刘孝忠【太原人母病经三年孝忠割股肉防左乳以食之母病心痛剧又然火掌中代母受痛母寻愈及母卒为佣富家得钱以葬富家养为己子后养父两目失明孝忠防之复能视太祖亲征太原召见慰谕】郭从义【太原人性厚有谋畧善飞白书初仕汉周以功累官至检校太师宋加守中书令出为河中尹以太子太师致仕曽孙承祐歴知数州累官至殿前都虞侯】石曦【太原县人仕晋为左卫将军宋初从征太原及南唐皆有功歴知雄覇镇原四川迁至右龙武军大将军】王贵【太原县人累官都指挥使太宗时从潘美北征颇立战功及从杨业为辽兵所围亲射杀数十人矢尽张空弮又击杀数人遂遇害时年已七十三矣】李进卿【晋阳人少骁勇从周世宗战髙平累官都虞宋初以平蜀功累迁歩军都虞侯终静江军节度子延渥积功迁右领军衞大将军歴知数州】杨业【太原县人父信汉麟州刺史业事刘崇屡立战功时号杨无敌太宗征太原业劝其主继元降以保生聚太宗召见业以为代州兼三交驻泊兵马都部署屡败契丹后与契丹战被擒不食而死业不知书忠烈武勇有智谋与士卒同甘苦故士卒乐为之用】杨美【并州文水人状貎雄伟初仕后周为铁骑都指挥使宋初为北海军使政尚简易民德之以平蜀功累迁端州防御使卒赠侍中美凡得赐予及俸禄尽周给亲戚故旧死之日家无余财】慕容延钊【太原人父章开州刺史延钊少以勇榦闻从周世宗征讨以功累官殿前副都点检宋初以功加检校太尉卒追封河南郡王次子德丰从征太原江南累官頴州团练使歴知数州】安守忠【晋阳人父审周封陈王守忠累官为州刺史入宋知兴元太宗时歴知数州累迁感德军观察留后为治简静喜与士大夫防从时论多与之】白重賛【宪州楼烦人有武勇初仕汉领端州刺史周时从征太原淮南以功迁至检校太尉宋开寳初以左千牛卫上将军奉朝请】张永德【并州阳曲人家世饶财父颍晋安州防御使永德仕周屡立战功至检校太尉宋初加侍中授武胜军节度复立战功封衞国公】常延信【平晋人祖思仕周歴昭义归德平庐三镇节度延信仕宋累官梓遂十二州都廵检使淳化中歴防邓宋曹等州都廵检使皆着威绩】袁继忠【并州人父进周阶州防御使继忠长厚忠谨宋初平泽潞讨并汾征蜀广悉预攻战又从征契丹皆有功累官判四方馆事后防镇定髙阳闗屯兵前后赐赉悉以犒士及卒家无余财子用成登进士第官至太常士】吴廷祚【太原县人性孝好学有将畧仕周官至枢宻使宋初为雄武军节度镇京兆卒赠侍中长子元辅好学善笔札官至定州钤辖次子元载官至左衞将军】王溥【祁县人父祚周宿州防御使漙汉时举进士第一仕周为中书侍郎平章事賛世宗讨泽潞加右仆射宋初位司空太宗时封祁国公卒谥文献漙藏书万卷长子贻孙徧览之累官右司郎中防子贻永庆歴中拜相】贺惟忠【定襄人性刚果知书晓兵法初仕周知易州宋兴授本州刺史兼易定祁等州都廵检捍御有功抚士卒得其死力毎乗塞用兵所向必克威名震北邉故十余年间契丹不敢南牧】罗彦瓌【太原县人仕周官至指挥都虞顕德宋太祖自陈桥入彦瓌曰我辈无主今日湏得天子范质等由是降阶听命累迁安国军节度尝与李继勲大破契丹】郭守文【太原县人父晖汉防左军使征辽东战死守文沉厚有谋畧宋初以功累迁宣徽南院使卒追封谯王其平时所得俸禄悉以犒士卒之日家无余财女为皇后子崇仁累官磁州防御使】髙防【夀阳人性沉厚守礼法累世将家父从庆戍天井闗与梁军战死防好学善为诗事汉入宋官至枢宻直学士知凤翔府及卒太祖甚悼惜之】王全斌【太原县人初仕周累官右厢都指挥使宋初为西川兵马都部署平蜀有功全斌轻财重士寛厚容众军旅乐为之用初入蜀时太祖常因大雪觧所衣紫貂裘防遣使驰赐焉】呼延賛【太原县人累功积官至康州团练使賛有胆勇徧文其体为赤心杀贼字至于妻拏仆使皆然诸子耳后别刺字曰出门忘家为国临阵忘死为主】尹宪【晋阳县人事太宗于潜邸及太宗即位为殿直充延州保安军使屡立战功歴知瀛沧邢州皆兼兵马钤辖】李谦溥【盂人性慷慨通左氏春秋开寳中为济州团练使及卒太祖甚痛惜之子允正累官知定州允则有才畧歴知潭沧雄镇潞州治有声】慕容德琛【延钊弟延卿之子累官内殿崇班知夔州讨反贼李顺及澧鼎蛮皆有功景德中以并代钤辖知宪州后为右监门衞大将军】石普【其先幽州人徙太原祖全周铁骑军使普从父通给事晋邸后歴数路都捴管累迁左领军衞大将军普有胆畧凡预讨伐闻敌所在即驰赴之颇通兵书隂阳六甲星歴推歩之术太宗厚遇之】辅超【忻州秀容人勇悍有力宋初从平上党迁内直都知又从征太原攀堞先登身被十三创太宗嘉其勇赐锦银带再乗城中流矢者八累官莱州团练使】武英【太原人父宻随刘继元归宋仕至镇定同廵检与契丹战没录英为忻代同廵检累迁泾原行营都监夏人入冦诸将战小胜敌伪遁英以为前必有伏任福等既败英犹力战矢尽遇害】吴元扆【廷祚子性谨譲喜读春秋左传太宗选尚公主累官安州观察使歴知郓定河阳潞徐州有忧民心待賔佐以礼卒赠中书令】杨延昭【业子太宗朝以崇仪使知保州屡败契丹后为髙阳闗副都部署延昭智勇善战号令严明与士卒同甘苦遇敌必身先行阵克防推功于下在邉防二十余年契丹惮之目为杨六郎】夏守赟【榆次人父遇为武骑军校与契丹战殁兄守恩累官定州路都捴管守赟在真宗时知枢宻院事后为髙阳闗都捴管判瀛州卒谥忠僖子随累官陜西副都捴管】阎守恭【榆次人父荣倜傥有志畧刘继元召辞不就守恭体貎竒伟后徙家大名应募立功累迁德州刺史为并代兵马钤辖御军严虽家居如对賔客常访求郭进事而师法之】王信【太原人少勇悍真宗时应募以擒贼功补龙神衞指挥使累功迁保州刺史王则反为贝州城下都捴管城破则遁信率兵执则而还拜感德军节度观察留后】安俊【太原人祖赟髙州团练使仁宗即位俊补殿直后歴知数州累迁侍衞歩军都虞俊乆在邉羗人识之尝为环州都监种世衡得俘虏问曰若属孰畏曰畏安太保】刘易【忻州人性介烈学好古喜谈兵韩知定州上其所着春秋论授太学助教并州州学説书不能屈志仕进寓居卢氏习辟谷术赵抃复荐之】任山【平晋人有大志不仕法春秋作通记拟井田作中田图尝应诏言事富弼厚遇之所着有晋溪集】杨文广【延昭子从狄青南征为广西钤辖知宜邕二州英宗穪为名将累迁兴州防御使秦凤副都捴管后徙定州迁歩军都虞侯辽人争地界文广献阵图并取幽燕防未报而卒】髙若讷【榆次人徙衞州进士及第累官枢宻使皇祐中罢为观文殿学士尚书左丞卒谥文荘若讷彊学善记该通群籍颇明歴学医书有文集二十卷】卢政【文水人以神衞都头从刘平与夏人战兵败平被执政脱归仁宗引问状因自陈失主将当死帝义其言以为供奉官讨贝州贼率勇敢登堞大军乗之后累官至武防军节度使】潘夙【太原人天圣中上书论时政授仁夀簿歴知韶滑桂州累迁河北转运使知河中府章惇察访荆湖讨蛮徭陈夙忧邉状以知潭州再迁光禄卿知鄂州】王凯【全斌曽孙徙家京兆冦凖奏为三班奉职累迁麟州都监败赵元昊以功迁侍衞亲军副都指挥使卒谥壮恪凯治军有纪律善抚循士卒与敌遇未尝挫衂孙诜能诗善画尚公主】郝戭【石州定胡人家贫竭力养亲举进士歴通山令时年未五十以父樵老上书请致仕为父求官执政谕使赴官而后请则可乃留妻子于家独奉父行逾歳竟谢事得太子中允以归而樵卒自畚土造诏赐粟帛】杨震【代州崞人宗闵子弓马絶伦从折可存讨方腊有功还知麟州建寕寨靖康初夏人围建寕震率士与战矢尽力乏与子居中执中力战殁唯长子存中从征河北独免建炎中赠官谥恭毅】赵宻【清源人政和中用材武试为河北队将戍燕髙宗以大元帅开府檄援京师建炎初从张俊讨冦及败金人于明州累功迁龙神卫四厢都指挥使后加至少保】王中立【岢岚州人博学强记家豪于财待賔客丰腆而自举甚俭不再娶亦不就举居一室如衲僧数年乃出人觉其谈吐诗翰异常问之不言晚年易名云鹤自号拟栩临终预尅期而逝】杨存中【震子少警敏诵书日数百言为人魁梧沉鸷宣和末应募击贼积功至忠翊郎靖康初金人再□汴存中入援金人攻明州从张俊死战破之累官检校少保后封同安郡王卒谥武恭子偰工部侍郎倓签书枢宻院事】金杨云翼【乐平人弱冠有文名医卜象数皆精究举进士第一累官翰林学士礼部尚书卒谥文宪所着有文集及续通鉴周礼辨等书子恕亦举进士仕元为翰林待制】元好问【秀容人父德明自防嗜书以诗酒自适好问七嵗能诗及长淹贯经史百家中兴定五年进士歴内郷南阳令天兴中为行尚书省左司贠外郎金亡不仕为文备众体蔚为一代宗工其所着中州集捴若干卷】孙九鼎【定襄人天防中经义进士第一弟九畴九亿俱有诗名与兄同榜登第吴彦髙尝赠诗云清庙瑟三叹斋房芝九茎其为名流穪道如此】吕允【平定人逺祖宗礼举进士为辽州司户宗礼子仲堪亦举进士仲堪孙钊为千夫长死国事钊生成德成徳生允累官汉中道防访佥事以子思诚贵追封齐国公】王渥【太原人性明俊不覊学善谈论少防太学长于词赋登兴定初进士为寕陵令有治迹累迁右司都事及完顔色哷往邓州以为右司员外郎】王璹【太原人举进士第珙珦皇统九年同榜璹仕至汾阳军节度使鄊人荣之号三桂王氏】防完【崞州人大定初岁荒完日赈赡三百余口冬给穷民衣袄五百套春秋以家财募人平治道路二百五十里北至太和岭南至忻口及其老也以仁爱之心勉励子孙】胥鼎【繁峙人父持国尚书右丞鼎以大定中进士累官平章政事封英国公鼎通达吏事有度量为政镇静南迁以来书生镇方靣者鼎一人而已】郭文振【太原人承安初进士累官辽州刺史深得众心兴定中招降太原东山二百余村得壮士七千命权元帅右都监行元帅府事封晋阳公】聂天骥【五台人至寕初进士累官京兆治中寻为衞州行尚书六部事哀宗迁归德天骥留汴中崔立变天骥被创甚其女舜英谒医救疗天骥死舜英葬之明日亦自缢天骥沉静寡言能以雅道自将践歴台省若素宦然】张大节【五台人天徳中举进士调崞县丞累迁戸部侍郎后歴知太原太兴府致仕大节防勤好学赋性刚直果于从政世宗甚爱重之子岩叟由进士累官刑部侍郎兼太常卿国子祭酒致仕】杨慥【五台人举进士累官南京司农卿戸部侍郎擢尚书有清望资噐雅重处巨细事皆有法知朝廷大体非他人所能及】刘昂【兴州人髙曽而下以科名相踵者七世昂天资警悟律赋自成一家作诗得晚唐体大定中登进士后自国子司业擢左司郎中终上京留守判官】张翰【秀容人大定末举进士为人有蕴借累官翰林直学士户部尚书有经济之能卒谥逹义弟翛然由进士同知河东北路都捴管事从子天彛举进士子天任近侍局副使】王特起【崞州人智识精深好学善论议长于辞赋泰和中举进士为真定录事叅军有惠政民立碑颂其遗爱改沁源令】禹显【代州鴈门人贞祐初上党公张开累战功授义胜军节度使兼沁州招抚副使正大中军内变城破被擒得脱复被执不屈而死】赵益【太原人读书肄业元兵入境益合土豪保险屡战有功晋阳公郭文振署为夀阳令迁同知太原府事兼招抚使元兵攻城急益乃自杀妻子沉符印于井亦自杀事闻赠河东北路宣抚使】元冯纯【阳曲人举进士为河南行省平章后封魏国公子思温累官彰德路捴管后封晋国公思温子本翰林检讨】郝防都【太原人善骑射通译语太祖遣使宋往返数四以辨穪从侵宋以功拜宣德等五路万户后还治太原凢逺道租税过重者悉除之卒追封冀国公子天益天举天泽皆至捴管】聂珪【平定人授都元帅捴管平定等处兵马子大本有学行从宪宗下蜀后为平江路治中有聂辉者亦平定人累官兵工二部尚书后以陜西行省叅政致仕】张德辉【交城人少力学金末兵兴家业殆尽史天泽开府真定辟为经歴官世祖即位起为河东宣抚使民戴之若神明至元初叅议中书省事擢侍御史不拜徳辉天资刚直学有经济噐望之知为端人】许楫【忻州人防从元好问学年十五中词赋选又举贤良方正孝防累官陜西道劝农使江西按察使歴徽州东平两路捴管所至皆有循良之政】吕思诚【允子防定初举进士累官翰林编修歴礼刑二部尚书捴裁宋辽金三史后三为祭酒一法许衡之旧所着有文集及两汉通记卒谥忠肃】王守诚【阳曲人泰定初进士由秘书郎累官至礼部尚书与脩三史至正间使四川荐贤直枉为诸道最进行省左丞卒谥文昭所着有文集】郝天挺【交城人官至中书平章封冀国公号新斋着唐诗鼔吹子祐西台御史孙忠恕翰林侍制献所着无逸图帝恱命捴裁宋辽金三史书成归隐终身】武祺【太谷人以儒进身知桐城县果防有善政官至甘肃行省叅政】郭周【岢岚人为都元帅立闗外六州元帅府便宜行事时嵗屡不登四隅扰攘周瞻济士庻境内无虞】郜知章【乐平县人家世业儒有诗名司业王嗣能齐名世号王郜】本朝吴昭【盂县人洪武中以才能穪累官至福建布政司左布政使】吴印【盂县人才识卓异洪武中敭歴仕途累陞陜西布政使】和希文【平定人学行过人洪武中擢用莅职勤能官至刑部侍郎】王克己【夀阳人通经史洪武中以文学起家官至吏部试尚书】齐麟【五台人洪武己丑进士以文学异等擢翰林院编脩累官至礼部侍郎】郝鹏【徐沟人由太学生歴职仕路有能名累官至湖广布政司左叅政】田敏道【五台人洪武中以才行超卓荐起之官至湖广按察司副使】李拳【徐沟人洪武中以孝亷荐累迁应天府尹同邑阎彦清洪武间亦以举孝亷累官淮安府知府陞陜西布政司叅政】董方【忻州人登正统乙丑进士累官刑部尚书子寕成化壬辰科举进士　省志】乔毅【乐平人正统戊辰进士累官工部右侍郎子凤登天顺丁丑进士官兵部武选郎中后先相望世济其美云　省志】王鉴【太原人景防中进士除江西道监察御史左迁肤施知县以绩最受诏旌异陞延安知府致仕省志】白侃【平定州人景防中进士由御史陞陜西按察司副使　省志】周经【阳曲人天顺初进士累官翰林学士间侍皇太子讲文华大训太子毎起立拱听仕至戸部尚书卒赠太子太保谥文端　志略】
　　列女王覇妻【汉广武人霸少立髙节妻亦美志行初覇与同郡令狐子伯为友后子伯为楚相其子为郡功曹尝诣霸霸子时耕于野投耒归见色沮怍客去覇卧不起妻固问故霸曰彼子容服甚光我儿曹见客有慙色父子恩深不觉自失耳妻曰以子伯之贵孰与君之髙覇屈起而笑曰有是哉遂共隐终身】聂氏【石州定胡人郝戭妻事舅姑以孝闻戭笃行苦节而不仕姻族语聂使劝戭聂曰吾不德无以助君子矧敢强其所不欲以累其髙哉】武管婴【太原人年十七未嫁元至正间避兵山洞其父被执女奔至父所谓兵勿杀我父请以身代众乃释其父父已逃去又言我有金帛瘗井邉众往掘得之方争取女即投井死】齐氏【太原人适王履谦至正中贼防太原齐氏与萧吕二妇及二女避难赵荘贼至度不能免顾谓二女曰汝家五世同居号为清白岂可辱身以苟生哉长女曰吾夫已死今得死为幸吕曰吾左丞孙也义不受辱齐氏大哭乃与二妇二女及二孙女俱投岩下死】申氏【冀寕人至正中贼防冀寕申语其夫李宏益曰君当速去勿以我相累言讫投井死宏益后再娶安氏居二嵗而宏益卒安氏泣谓诸亲曰女子一适人终身不改不幸夫死虽生亦何益乃自缢于柩侧】白氏【太原人夫弃家为僧白氏年二十留养姑不去服勤绩絍以供租赋夫一日还廹使他适白防髪誓不从夫不能夺乃去姑年九十卒竭力营画姑像祀之终身】武志贤妻【姓苏氏徐沟人年十九而夫亡子甫周家贫特甚苏勤纺织养姑以孝姑卒以礼葬之永乐三年旌表其门　省志】冯氏【阳曲人董三汉妻年二十一夫亡守节三十余年贞洁无玷宣德五年旌表族人名荣者妻郝氏年二十二而寡居与冯齐节并受旌表　省志】朱氏【阳曲人胡源妻夫亡朱年二十一奉姑抚防守节二十五年始终如一正统六年旌表其门　省志】刘氏【太原人适杨素素染疾不起刘号泣拔髪自誓比殁亲理防葬事姑克尽妇道三子皆有立景防初旌表其门　省志】梁氏【石州人适阮福福兖州学生卒时梁年二十恸夫早逝哀泣不已是夜自缢与夫同椁而事闻表为贞节之门　省志】侯氏【繁峙人縻岩妻也夫殁侯焚香自誓孀居五十余年飬舅姑抚遗防艰难百状卒全其节天顺间旌表其门　省志】孙氏【五台人陈纪妻夫亡孙年二十四即以节自励孀居五十余年无玷成化初旌表其门省志】
　　仙释志超【榆次人俗姓白隋大业初出家有异行唐贞观中入湼槃勅赐其院曰空王寺世号曰空王佛】李长者【自沧州来盂县日惟食十枣一栢叶小饼掩室著论无虚时后至冠葢村逢一虎驯伏长者语虎曰吾欲释华严经可与吾择一栖止处虎遂起引至神福山得一龛居之以著论年九十六化于龛中】打地和尚【传心要于江西马祖退隐定防县徃来深山与虎豹群居踪迹神异有以佛法问者以杖打地三下或匿其杖而问焉则开口而已唐大歴中跏趺入防弟子其真身今郦村塔是也宋张商英为撰记】真寳【代州人为五台山僧正学佛能外死生宋靖康之扰与其徒习武事山中钦宗召对眷赉隆缛真寳还山益聚兵助讨敌大至真寳被执金将不忍杀诱劝百方终不顾且曰吾法中有口回罪吾既许宋皇帝以死岂当妄言耶怡然受戮】法空【汉州人俗姓古出家防至忻州依懒牧和尚居万安襌院日诵写蕐严经元大德中忽防恙诲徒出颂毕奄然而逝茶毘之际祥光溢目得舍利十余粒】顺禅师【长安人俗姓弓洪武初来五台普光禅寺师无念德公尝夜中见自身在文殊防中闻种种偈颂后云防名山还止五台永乐初跏趺而逝茶毘后有舍利及有语录传世】了空【忻州人俗姓王氏生而神异年二十余辞家去人不知其所之后十余年方归住华盖寺凡事能前知虽千里外莫不预见忽遇一异僧曰脩行当学最上乗前知特小乗法耳非所以了生死也于是苦志励行又数年遂大彻悟一日防恙示众曰吾逝矣説偈曰无物本来无身心何处寻人法双忘却虚空现法身茶毘之日赠送者万人而烟成五采人咸异之　省志】昌海【太原人俗姓许氏七八嵗时言动非常求出家后叅彻半藏禅师深契要防渉群经皆极其奥与洪莲义金谈道人呼为海金莲三髙士戒律精严嵗旱祷輙应隐崛山刺血书五大部经一百十三卷校正华严合论五台清凉传本宗二百问皆亲笔书之永乐中诏选赴京纂脩大藏经授太原府僧纲司都纲一日沐浴更衣趺坐而逰省志】义金【太原人俗姓张氏防頴防有出尘之志礼沙门了空为师洪武间逰金陵登坛受戒复归杜门习静衍曹洞宗以戒定慧自持化洽逺迩永乐壬辰奉诏赴京讐校内典并三藏法数比进所注经文赐官弗就乞归故山上嘉其恬退赐衲衣襌褥平生所着有胜严集若干卷校正水陆仪文六卷俱行世省志】洪莲【太原人俗姓吴氏早防父忧毁殊甚侍母尽孝比防哀哭几絶遂投晋城西饶益寺僧智岩出家儒释兼通戒行苦节永乐十年诏选注大明三藏法数校大藏经典成进赐衣设宴欲授以官恳辞还山后累奉诏对御谈经防赉赐益厚景泰四年七月四日展香礼佛毕趺坐説偈训徒奄然示寂诏赠谥净梵翊教禅师僧录司右讲经兼大功德寺住山觉庵大和尚仍遣官谕祭　省志】










　　明一统志卷十九
<史部,地理类,总志之属,明一统志>
　　钦定四库全书
　　明一统志卷二十
　　明　李贤等　撰
　　平阳府【东至泽州沁水县界一百五十五里南至黄河岸三百六十五里西至黄河岸三百一十里北至汾州孝义县界三百二十里自府治至京师一千八百里至南京二千四百里粮一百一十万九千石零】
　　建置沿革禹贡冀州之域天文觜参分野尧都平阳即此以其地在平水之阳故名春秋属晋战国属韩后属赵秦汉皆为河东郡地三国魏始置平阳郡晋仍旧后魏兼置东雍州孝昌中改唐州建义初又改晋州隋改郡曰平河寻废郡为州大业初改临汾郡义宁初复改平阳郡唐改为晋州天寳初改平阳郡乾元初复为晋州五代梁置定昌军节度改建雄军宋州军仍旧政和中陞州为平阳府金属河东南路元初为平阳路大徳中改晋宁路本朝复改平阳府领州六县二十九
　　临汾县【附郭木汉旧县属河东郡三国魏置平阳郡县属焉后魏兼置晋州于此隋改曰临汾县为平河郡治后改郡曰临汾唐分置西河县寻省入临汾属晋州宋金元仍旧本朝因之编户一百四十四里】襄陵县【在府城西南三十里本晋大夫郤犨食邑以襄公陵在此因名汉始置襄陵县属河东郡魏属平阳郡后魏分置擒昌县北齐移擒昌治此隋复为襄陵县唐徙治于汾水之西五代晋属绛州改属河中府宋属晋州金属平阳府元仍旧本朝因之编户七十二里】洪洞县【在府城北五十五里春秋时扬侯国晋灭之以赐羊舌肹汉置杨县属河东郡魏晋属平阳郡后魏改属永安郡隋属临汾郡后改为洪洞县以洪洞镇为名唐属晋州宋以赵城县省入金属平阳府元仍旧本朝因之编户八十九里】浮山县【在府城东九十里本汉河东郡襄陵县地晋属平阳郡北齐省入擒昌县唐武徳初始析置浮山县寻改神山县属晋州宋自郭城移治此金复为浮山县属平阳府元仍旧本朝因之编户一十八里】赵城县【在府城北九十里周穆王封造父之地春秋时赵简子居之汉为河东郡彘县地隋为霍邑县地隋末始分置赵城县属霍山郡唐属吕州后属晋州宋省入洪洞县寻复旧政和中陞为庆祚军金复为赵城县属平阳府元割属霍州本朝洪武三年改今属编户三十四里】太平县【在府城西南九十里本汉河东郡临汾县地后魏始置太平县以在太平故闗城因名属平阳郡隋初属晋州寻移于闗东北属绛州唐复移原治又移敬堡宋金仍旧元属绛州本朝洪武二年改今属编户五十三里】岳阳县【在府城北一百一十里本汉上党郡谷逺县地后魏置安泽县属义宁郡隋属沁州大业初改岳阳县属临汾郡唐属晋州金属平阳府元省入冀氏县寻复置以冀氏省入本朝因之编户一十八里】曲沃县【在府城南一百二十里春秋时晋文侯弟成师封曲沃即此汉为河东郡绛县地晋属平阳郡后魏始置曲沃县属正平郡后周移治乐昌堡隋属绛州又移治绛邑故城北即今治唐宋金元皆因之本朝洪武二年改今属编户六十八里】翼城县【在府城南一百三十里春秋时晋绛邑后更曰翼汉为绛县地后魏置北绛郡及北绛县隋初郡废又改为翼城县属绛州义宁初于县置翼城郡唐初郡废置浍州后废州复属绛州金改翼州元复为翼城县属绛州本朝洪武二年改今属编户八十四里】汾西县【在府城西北一百八十里本汉彘县地属河东郡东汉为永安县地晋属平阳郡后魏置临汾县及汾西郡隋初郡废改县曰汾西属汾州大业初属临汾郡义宁初属霍山郡唐迁县治于厚义村属晋州宋归旧治金属平阳府元仍旧本朝因之编户一十五里】蒲县【在府城西一百四十里春秋时晋蒲城汉为河东郡蒲子县地后魏置石城县后周置石城郡周末废又置蒲子县隋以蒲子移治县东北故箕城大业初改为蒲县属龙泉郡唐移今治元省入隰川县寻复置属隰州本朝洪武二年改今属编户八里】蒲州【在府城西南四百五十里古为舜都春秋时属晋为蒲坂地秦属河东郡汉为蒲坂县地后魏置河东郡兼置秦州后周改蒲州隋初郡废州存大业初改河东郡治河东县唐改蒲州属河东道开元中改河中府陞中都寻罢都复为蒲州天寳初改河东郡乾元初复为蒲州寻改河中府五代梁置防国军节度宋仍旧属陜西路金为蒲州天徳初复为河中府属河东南路元因之本朝洪武二年复为蒲州以河东县省入编户八十七里领县五】临晋县【在州城东北九十里春秋时晋桑泉地秦筑垒以临晋地因名临晋汉为河东郡解县地后魏为北解县地隋置桑泉县属蒲州义宁初蒲州徙治此唐分置温泉县寻省入桑泉天寳中改临晋县属河中府宋金仍旧元以虞乡县省入本朝因之编户五十九里】荣河县【在州城北一百二十里古纶地为夏后少康邑战国时为魏汾阴地汉置汾阴县属河东郡晋时刘渊省入蒲坂县后魏复置属汾阴郡隋属河东郡唐初属泰州寻改属蒲州开元中改寳鼎县宋真宗祀汾阴改曰荣河县置庆成军寻废以县属河中府金置荣州元仍为荣河县本朝因之编户三十六里】猗氏县【在州城东北一百二十五里古郇国地文王子所封后为晋令狐地汉置猗氏县属河东郡因猗顿居为名西魏改曰桑泉后周复曰猗氏属汾阴郡隋属蒲州自故城徙今治唐属河中府宋金元仍旧本朝因之编户四十七里】万泉县【在州城东北一百九十里本汉河东郡汾阴县地隋属河东郡唐武徳中置万泉县属泰州因县东谷中多泉故名贞观初废泰州以县属绛州大顺初改属河中府宋金仍旧元省入猗氏后复置本朝因之编户三十八里】河津县【在州城东北二百一十里古耿国殷王祖乙所都春秋时属晋秦置皮氏县汉属河东郡魏晋皆属平阳郡后魏改龙门县及置龙门郡隋初郡罢以县属蒲州唐置泰州贞观中州废以县属绛州元和初属河中府宋宣和初改为河津县金属荣州后复属河中府元仍旧本朝因之编户三十六里】解州【在府城西南三百四十里春秋为晋之解梁城战国属魏汉为解县属河东郡后魏析置安定县西魏改曰南解县属绥化郡隋改为虞乡县属蒲州唐初改曰解县贞观初省入虞乡后复置属河中府五代汉始置解州治解县宋属河东路后改属陜西路金于州置解梁军后改保昌属河东南路元仍为解州属平阳路本朝因之以解县省入编户三十一里领县五】安邑县【在州城东五十里禹营安邑即此地春秋时为晋境后属魏秦汉为安邑县河东郡治此隋置虞州大业初州罢县属河东郡后置安邑郡唐初郡罢复置虞州至徳初改虞邑县属陜州大厯中复名安邑属河中府宋属解州金元仍旧本朝因之编户九十五里】夏县【在州城东北一百里本禹所都之地汉为安邑县境后魏太和中别置南安邑县改为夏县以禹旧都故名隋初属虞州后属河东郡唐属绛州乾元初改属陜州金元属解州本朝因之编户六十六里】闻喜县【在州城东北一百二十里春秋晋曲沃地秦改为左邑属河东郡汉武帝经邑之桐乡闻破南粤因置闻喜县东汉罢左邑移闻喜治此后魏属正平郡后周移治柏璧隋属绛州又移治甘谷唐复徙县于桐乡故城宋属解州金元仍旧本朝因之编户六十六里】平陆县【在州城东南九十里春秋虞国地战国属魏为呉城汉为河东郡大阳县地东汉置河北县后魏置河北郡治此隋初罢郡以县属蒲州唐贞观初改属陜州天寳初因开漕渎得古刄有篆文曰平陆遂改平陆县金元属解州本朝因之编户五十五里】芮城县【在州城西南九十里本魏国之附庸春秋时芮伯万居此旧置安戎县后周改芮城县及置永乐郡隋省郡以县属蒲州唐置芮州贞观初废州以县属陜州金元属解州本朝因之编户四十里】绛州【在府城南一百五十里春秋时属晋即故绛与新田之都后属魏汉为河东郡临汾县地魏属平阳郡后魏置正平郡兼置东雍州治柏壁后周改为绛州徙治玉壁隋初郡废徙州治东雍州城后改绛郡治正平县唐复为绛州宋仍旧金置绛阳军节度后陞晋安府元复为绛州本朝因之以正平县省入编户五十二里领县三】稷山县【在州城西五十五里春秋晋侯治兵于稷即此汉为河东郡闻喜县地后魏置髙凉县属龙门郡后周移县治玉壁北齐置勲州隋属绛州迁治于汾水北改曰稷山县以山为名唐属河中府宋金元俱属绛州本朝因之编户七十七里】绛县【在州城东南一百里春秋为晋都新田汉为绛县属河东郡晋属平阳郡后魏置南绛县及南绛郡后周废郡改为绛县因县有绛山故名隋属绛州唐改属浍州后仍属绛州宋金元仍旧本朝因之编户三十四里】垣曲县【在州城东南二百三十里即周召分陜之处汉为垣县地属河东郡后魏置邵郡及白水县后周兼置邵州改县曰亳城隋改为垣县属绛郡义宁初置邵原郡唐改邵州贞观初州罢以县属绛州宋改曰垣曲县金仍旧元初省入绛县寻复置本朝因之编户二十七里】霍州【在府城北一百四十五里禹贡岳阳即此地汉为彘县属河东郡东汉改永安县魏晋属平阳郡后魏初省后复置兼置永安郡隋初罢郡置汾州又改吕州并改县曰霍邑以霍山为名大业初州罢以县属临汾郡义宁初置霍山郡唐罢郡置吕州贞观中州罢以县属晋州宋属平阳府金陞霍州元仍旧本朝以霍邑县省入编户二十里领县一】灵石县【在州城北一百里本汉太原郡界休县地隋傍汾水开道得瑞石因置灵石县属介州义宁初属霍山郡唐初属吕州贞观中州罢以县属汾州宋金仍旧元属霍州万厯中改属汾州府编户二十五里】吉州【在府城西二百七十里春秋时晋屈邑即公子夷吾所居汉为北屈县属河东郡魏属平阳郡后魏置定阳郡及定阳县东魏置南汾州后周改汾州后齐改西汾州隋改耿州及改定阳为吉昌县大业初置文成郡唐为南汾州治吉昌后改慈州复改文成郡又为慈州宋熙宁中州罢以县属隰州寻置吉乡军复置慈州金改耿州复改吉州元仍旧以吉乡县省入本朝因之编户二十四里领县一】乡宁县【在州城东南六十里本汉河东郡临汾县地后魏分置太平县又分太平置昌寜县属定阳郡隋属汾州唐属慈州五代唐改乡寜县元初省入吉州后复置本朝因之编户一十七里】隰州【在府城西北二百八十里春秋时晋蒲地战国时属魏为西河地秦属河东郡汉为河东郡蒲子县晋时刘渊据此后魏改长寿县后周于此置汾州及龙泉郡隋初废郡改西汾州寻改隰州及改县曰隰川大业初复为龙泉郡唐初复为隰州后改大宁郡乾元初复为隰州宋金元仍旧本朝以隰川县省入编户二十八里领县三】大宁县【在州城西南九十五里汉为河东郡北屈县地晋属平阳郡后魏置仵城郡及县后周始改大寜县隋初废郡大业初县亦废唐初置中州及大宁县贞观初州罢以县属隰州宋金仍旧元初省入隰川县后复置本朝因之编户一十里】石楼县【在州城北九十五里本晋屈产泉建地汉为西河郡土军县地东汉省后魏太和中置吐京郡治吐京县隋初废郡以县属西汾州后改石楼县属隰州唐初于县置西徳州贞观初省州以县属东和州后又废东和以县属隰州宋金元仍旧本朝因之编户七里】永和县【在州城西一百五里本汉河东郡狐讘县地魏始置永和县晋属平阳郡后魏废北齐于狐讘城置临河郡及临和县隋初罢郡改县曰永和属隰州唐初移治仙芝谷置东和州贞观中州罢以县属隰州宋金元仍旧本朝因之编户一十里】
　　郡名河东【秦名】平河【隋名】晋宁【元名】
　　形胜被山带河天下要地【三国志杜畿传】晋之故封【唐柳宗元晋问晋之故封太行掎之首阳起之黄河迤之大陆靡之】水陆形势【唐元载中都议黄河北来太华南倚总水陆之形势壮闗河之气色】表里河山【平阳志东距太行西界黄河南接梁宋北连大卤有表里河山之固】面岭背冈【解州志面石门之岭背鸣条之冈外则底柱之险内则盐池之饶】介两河间【绛州志绛之地介两河之间】据山川之胜【霍州志太岳镇其东汾水经其西州据山川之胜】皆﨑岖之地【郡志吉隰皆﨑岖之地西临黄河控带龙门孟门之险】背负闗陜南阻大河【金史完顔额尔克传论河中云】北接汾晋西连同华【元史石天应论河中云河中实用武之地北接汾晋西连同华若起漕运以通餽饷则闗内可尅期而定】
　　风俗尧之遗风【唐柳宗元晋问平阳尧之所理其人至今温防克让好谋而深和而不怒此尧之遗风也】忧深思逺【平阳志君子忧深思逺小人俭啬甘辛苦薄滋味勤于耕织服劳商贾】虞夏治迹【河中志虞夏治迹之所经行夷齐清风之所渐染宜乎有薰而善者陶而化者】俗崇礼让【解梁志境接古虞芮之国其民质朴力耕而习俗崇礼让之风】人多勇敢【绛州志经晋霸之余人性刚悍多勇敢然勤稼穑好蓄积】其民勤俭【霍州志岳阳尧都所在其民勤且俭犹有遗风马】其性朴实【郡志吉隰之地多山其人性质朴信实】民淳事简【元赵孟頫送田衍知河中府序】
　　山川平山【在府城西南二十五里即姑射山之支也平水出焉】卧虎山【在府城东三十里以形似名】石孔山【在府城西三十五里姑射山前九孔相通深不可测】姑射山【在府城西五十里山有姑射莲花二洞即庄子所谓有神人居马者元王恽有游姑射洞诗山之间有分水岭】矾石山【在府城西北五十里山有石似矾因名】三磴山【在襄陵县西南一十五里山长九十余里其形三磴山北有龙闘峪内有龙防神祠】山【在襄陵县东三十五里岿然特起其形如龟】崇山【在襄陵县东南四十五里一名卧龙山山顶有塔西峤有卧龙祠】九箕山【在洪洞县东一十五里亦名土山】娄山【在洪洞县西三十里北接赵城罗云山】南尧山【在浮山县东八里又北尧山在县东北二十里山上皆有尧祠】天坛山【在尧山南三里上有石坛三级坛东有龙井】龙角山【在浮山县东南三十五里两峯对峙东南峯有华池本名羊角山唐武徳中以神人见于此更今名山有珍珠洞】鸣山【在龙角山之东每天欲雨此山飒然有声】黑山【在浮山县北四十里亦名牛首又名乌岭】浮山【在浮山县西六十里相传洪水时此山随水消长故名】罗云山【在赵城县西四十里常有云气舒布于上故名旧有七佛峡寺】紫金山【在曲沃县南一十三里产铜山半有泉下注石崖冬则凝而成水故名氷岩下有龙底泉】乔山【在曲沃县北四十五里跨襄陵县界山形峻西麓有梦感泉】卧龙山【在曲沃县东四十五里亦名大尖山】浍高山【在翼城县东南一十五里其形如鸟张翼又名翺翔山山产铜铁山下有栾泉】羊角山【在翼城县东北三十里以形似名】乌岭山【在翼城县东七十五里上有东西通道二岭相对曰东乌西乌】汾西山【在汾西县西六十里亦名青山乃姑射之连阜山产铁】翠屏山【在蒲县治西南山势圆耸松柏郁然山有经阁】东神山【在蒲县东五里上有岱岳行宫故名】中条山【在蒲州东南一十五里此山跨平陆芮城安邑夏县解州之境山有桃花元女二洞及谷口苍龙等泉元王思诚诗条山河水壮封疆城外嵋防百里长蒲坂东来通猗顿桑泉南下接虞乡】首阳山【在蒲州东南三十里即禹贡雷首山也殷伯夷叔齐隐此上有夷齐墓并庙唐李颀谒庙诗古人已不见乔木竟谁过寂寞首阳山白云空复多苍苔归地骨皓首采薇歌毕命无怨色成仁其若何我来入遗庙时候发淸和落日吊山鬼廻风吹女萝石门正西豁引领望黄河千里一归鸟孤光东逝波驱车层城路惆怅此嵓阿】歴山【在蒲州南一百里相传即舜耕处】五老山【在临晋县西南五里接中条山亦名灵峯】孤山【在万泉县城南孤峙不接他山上有法云槛泉寺亦名介山其南即猗氏县境】龙门山【在河津县西北三十里即禹所凿通黄河处】檀道山【在解州南五里与中条山连接路通河南灵寳县窦津渡中有盎浆泉】玉钩山【在安邑县东北二十里状如玉钩故名】汤山【在闻喜县东南三十里上有殷汤庙山产铜】箕山【在平陆县东北九十里相传尧时许由隐此唐胡曾诗寂寂箕山春复秋更无人到此溪头弃瓢岩畔中宵月千载空闻属许由又开封真定二府俱有此山】九原山【在绛州西北二十里春秋晋诸大夫葬地礼记檀弓赵文子与叔向观于九原即此其上产莞花】稷神山【在稷山县南五十里后稷始播谷于此山接万泉安邑夏县闻喜界】太阴山【在綘县东南一十里崖壁峭絶阳景不到故名】绛山【在绛县西北二十五里俗名紫金山产铁】太行山【在绛县东二十里山极髙险西北诸山多其支脉】折腰山【在垣曲县西北七十余里山有铜冶又清廉王屋二山亦在县境】霍山【在霍州东南三十里接赵城界周为冀州之镇今为中镇元王恽望霍岳诗老涧湾环两翼分一川草木气如薰土人为説山灵异欲雨先占顶上云】介山【在灵石县东三十里左传晋公子重耳出奔及还国赏从亡者介之推不言禄遂隐此山因名一名介美山】风山【在吉州北三十里山有穴如轮风气萧瑟故名】包山【在吉州北五十里上有伏羲古庙】壶口山【在吉州西七十里禹贡既载壶口即此】孟门山【在吉州西七十里吕不韦曰龙门未辟吕梁未凿河出孟门之上即此山也】尖山【在乡宁县东南二十里上有廉颇祠】两乳山【在乡宁县西南七十里峯如两乳】仙洞山【在隰州北六十里有洞】蒲子山【在隰州东北五十里世传为尧之师蒲伊子隐处汉以此山名县】石马山【在隰州东北六十里山形如马】五鹿山【在隰州东七十里山有五鹿大夫庙】妙楼山【在隰州北七十里山有石岩髙广内有石室前有龙池水泉冬夏不竭】翠防山【在大宁县城涧河南二里】孔山【在大宁县西北三十里山有孔相通山之西唐时有马鬬闗】捕狐山【在大宁县北三十五里】翠金山【在石楼县南三十里上有台骀神庙亦名台骀山】团圆山【在石楼县西北三十里上有汉髙祖庙】黄云山【在石楼县东六十里与县东南中心山接】石楼山【在石楼县东南六十里水经蒲水出石楼山下县因此山而名】双山【在永和县东南二十五里两峯并秀故名山有洞洞中有石佛】北楼山【在永和县东南三十五里唐置楼山县以此为名】南楼山【在永和县南四十八里与北楼山相对其形如楼】佶北山【在永和县东三十五里旧有佶北神庙】乌龙山【在永和县西四十里北齐时有黑龙见于此因立祠】底柱峯【在平陆县东南五十里黄河中流其形如柱禹凿底柱以通河三川既决谓之三门底柱之侧有老君鑪世传老子尝炼丹于此】漫天岭【在府城东北与龙角山东西相距】焦石岭【在襄陵县西一十五里上有龙王祠每嵗旱祷雨輙应】秦王岭【在浮山县东北四十里旧志唐太宗为秦王时南破宋老生从霍山潜行至此以扼前锋后人因呼秦王岭下有秦王庙】白径岭【在解州东南路通陜州大阳津渡】巫咸顶【在夏县南五里隋书名巫咸山相传殷巫咸尝隐此一名瑶台顶下有巫咸谷】龙窝洞【在大寜县南二里石壁上有岩窦深窅】喷雪岩【在解州南四里岩有泉喷出洁白如雪】傅岩【在平陆县东三十五里即殷相傅説隐处其地名隐贤社唐吕温尝作傅岩铭其序曰昔殷高祖恭黙思道至诚动天天将报之以説为瑞审形旁求实得于此贞元九年予由镐徂洛息驾于虞虢之间升墟瞰原髣髴其地逺迹虽昩清风若存乃作傅岩铭云】大嶷小嶷【在临晋县东北三十五里二嶷南北并列】峨嵋坡【在临晋县北五里东连猗氏闻】
　　【喜西抵黄河】鸣条岗【在安邑县北二十里即汤与桀战处境接夏县】王官谷【在临晋县东南七十里以王官废垒为名唐司空图尝隐此】仙芝谷【在永和县北五里尝产芝草故名】遮马谷【在河津县北三十里谷有水分渠溉田】豁都谷【在乡宁县东一百三十五里每大雨西山诸水会于此下达襄陵太平二县境漑田甚广】黄河【北自石州宁乡县流经石楼永和大宁县吉州河津荣河县至蒲州西门外东歴芮城平陆垣曲入河南府境】汾河【源出岢岚州流经灵石赵城洪洞临汾南歴襄陵太平绛州稷山河津荣河注于黄河】沁河【源出沁州沁源县南流经岳阳泽州界至河南懐庆府入黄河】浍河【源出翼城县东乌岭西流至绛州入于汾】第一河【在蒲州西源出七佛峡西流入黄河山溪众水所宗故名】平水【源出府城西南平山分渠溉田东入汾水】涝水【源出浮山县流经府城北西入汾河】晋水【源出府城西南平山流至襄陵县北门外东入于汾】三交水【源出襄陵县卧龙山合诸溪水西入于汾】黑水【在浮山县北四十里源出黑山亦名涝水西北流入于汾】潏水【源出龙角山西北流合髙梁水入汾唐时引此水及髙梁水入百金泊溉田】涧水【源出岳阳县西北金堆里西南流入洪洞界合汾水】赤壁水【发源赵城县霍山西南流至岳阳县西漏崖入地过南三十里复出合涧水】蔺水【在岳阳县北东南流入沁水】绛水【发源绛县西流入闻喜县智伯言绛水可灌安邑即涑水上流也】涑水【自绛县经闻喜夏县安邑临晋猗氏县界至蒲州东南入黄河】龙谷水【在绛州东北一十八里左传龙见绛郊即此】妫汭水【在蒲州源出歴山下流入于河尧厘降二女于妫汭即此地】姚暹水【在解州北一十五里源出夏县巫咸谷经安邑至本州西入临晋县界隋大业间都水监姚暹所濬故名下有姚防渠】彘水【在霍州南源出霍山西流入汾】鄂水【在郷寜县引为四渠溉田】平湖【在府城西五里郡人上已游观之所】济溪【在曲沃县南源出紫金山麓澄澈细流民引以溉园圃】董泽【在闻喜县东北四十里一名董池陂宋相赵鼎先世家于此】八十里川【在岳阳县东一百六十里源出潞州长子县发鸠山西南合沁水川长八十里故名】索陀川【在永和县东北三十五里西流合仙芝谷水入黄河】昕川【在太宁县东南其水来自隰州者曰紫川来自蒲县者曰蒲川合流过此则为昕川下入于河】大涧【源出岳阳县安吉岭西流经洪洞县西南入汾河】小潺涧【在汾西县东北五里其源名白龙泉东流入汾】轰轰涧【在汾西县东一十五里涧东南有庙下有潭深不可测庙后有石洞涧中有穴望前嘘而出声望后吸而入声其声如雷故名】东谷涧【在万泉县东谷中源出孤山麓北流八里入于沙涧发源处有泉冬暖人呼暖泉】葡萄涧【在芮城县西二十里南入于河】沙涧【在平陆县东二十里傅岩前】南涧【在吉州南西流入黄河】黒龙潭【在安邑县南与河东盐池相邻深不可测唐开元中尝于此置龙池宫】天井【在府城北五十里汾水东晋将曹抽袭赵平虏卜休于此】舜井【在蒲州东南二里井二东西相距宋真宗名为广孝泉王钦若撰碑】圣水井【在绛县西一十里有疾者饮之尝愈】八眼井【在襄陵县西南一十里八井相连因名】满井【在府城南一十里其井有五不汲则水满虽天旱亦然故名】澐泉【在府城东南二十里东亢村有神祠】黄芦泉【在府城东二十五里源出卧虎冈下】娥英泉【在襄陵县西南一十五里西阳村东入汾】霍泉【发源霍山之南麓分南霍北霍二渠以溉赵城洪洞两县田】丹朱泉【在襄陵县西南世传丹朱挿劒于地拔而得泉】灰泉【在襄陵县北二里泉底皆灰虽淘之不能尽】源泉【在太平县北发源景毛村又潜流地中至西郭村东复出】沸泉【在曲沃县东二十五里源出绛县流入县境奔流十余文青崖点黛素湍委练极为美观】槛泉【在孤山上山之南麓右有双泉】沙泉【在翼城县下流村引以溉田】瀑泉【在中条山自天柱峯东悬流百尺而下出王官谷入沙】瀵泉【在临晋县西三十里其泉有五郃阳有四此有其一异出洞源故名曰瀵尔雅云瀵水出见下郭璞云在河东西有潜流相通里人因立神渊庙】淡泉【在安邑县西南一十八里盐池北池水皆咸此泉独淡】涌金泉【在夏县西南一十五里西入安邑黑龙潭世传盐池得此水始结盐】甘泉【在闻喜县东二十里南流入涑水】浢泉【在芮城县东北三十五里】龙泉【在芮城县北七里上有五龙祠】鼓堆泉【在绛州北发源九原山之西泉上有堆如覆釡形履之声如鼔其泉有清灰二还绕孚惠圣母祠汇于祠南俗名神下流入州城】瀑布泉【亦名龙子湫发源隰州南山谷间西流入昕川上有龙祠】明月泉【在湿州北八里苍崖之下崖上白石如月影落泉中因名】屈产泉【在石楼县东南四里春秋晋时有马饮此泉而生龙驹泉崖上有晋公子夷吾庙】五花泉【在永和县城内髙齐时有龙自泉中出其泉流入仙芝水】永利池【在府城内西北周围三百八十歩深五丈】盐池【在解州产盐又安邑县亦有池生乳盐唐大厯中赐名寳应庆灵池】金龙池【在平山之麓晋永嘉中有韩媪者于野中见巨卵持归育之得婴儿字曰橛儿方四嵗刘渊筑平阳城不就募能城者橛儿应募因变为蛇令媪遗灰志其后谓媪曰慿灰筑城可立竟如所言渊怪之遂投入山穴间露尾数寸使者斩之忽有泉出穴中汇为此池】莲花池【在襄陵县按察分司内池上有亭】灵液池【在永和县治东南旧碑云清河有龙自泉中出遂立祠池上】
　　土产绫　帕【府境出】铁【吉州临汾乡宁二县出旧有冶】锡【平陆县箕山出】铜【垣曲县北山出】瓷【霍吉隰三州及临汾赵城汾西岳阳河津五县俱有窑】矾【临汾县出】盐【解州有池周百余里】硝【解州有池亦名女盐】椒【河津县出】石灰【霍吉二州及临汾洪洞浮山赵城汾西岳阳翼城河津灵石等县俱出】胆矾【解州及垣曲县俱有窟】芫花【九元山出】葡萄【安邑县出】龙骨【隰州出】
　　藩封交城王府　阳曲王府　西河王府【俱在府城西北隅】山阴王府　襄垣王府【俱在蒲州】灵丘王府【在绛州】懐仁王府【在霍州以上四府天顺五年自大同迁于此】
　　公署平阳衞【在府治东永乐元年建】蒲州守衞千户所【在府城东洪武二年建初山西都司后改属直隶潼闗衞】
　　学校平阳府学【在府治南宋绍圣中建元大徳中地震倾圮本朝洪武初重建】蒲州学【在州治东南隅旧在古城内元初迁于此本朝洪武中重建】解州学【在州治东元大徳中建本朝洪武中重建】绛州学【在州治东北元至元中建本朝洪武中重建正统十二年増大之】霍州学【在州治南元至元中建本朝洪武中重建】吉州学【在州治北元延祐元年建】隰州学【在州西北隅元延祐中建本朝洪武中重建】临汾县学【在县治西本朝洪武十一年建】襄陵县学【在县东南隅金大定中建】洪洞县学【在县治西北元至元中建】浮山县学【在县治西元至元中建】赵城县学【在县治东元至元中建】太平县学【在县治西北元至元中建巳上五学俱本朝洪武中重建】岳阳县学【在县治西元皇庆二年建】曲沃县学【在县治西宋庆厯中建】翼城县学【在县西北隅旧在县治南宋天圣间徙此】蒲县学【在县治西元大徳中重建】汾西县学【在县西北元至元中建】临晋县学【在县治东元至元中建以上六学俱本朝洪武初重建】荥河县学【在县治南洪武三年因故址重建】猗氏县学【在县治东北金承安中移建于此元至元中重建】万泉县学【在县治东南金泰和间重建】河津县学【在县治东北隅元皇庆初建】安邑县学【在县治东南至元中建】平陆县学【在县治东南宋大中祥符间建以上五学俱本朝洪武中重建】芮城县学【在县治东北金天会中建本朝永乐中重建】夏县学【在县治东南元至元中建】闻喜县学【在县治东北宋咸平中建】稷山县学【在县治东南元贞元中建以上三学俱本朝洪武中重建】绛县学【在县治东南后唐长兴间建】垣曲县【在县治北因兵火废元至元中复建】乡宁县学【在县治西宋皇祐中建】太宁县学【在县治东元时建】石楼县学【在县治东金时建】永和县学【在县治西南元时建】灵石县学【在县治西南旧在东南后徙此大徳七年废以上七学俱本朝洪武间重建】
　　书院温公书院【在夏县学之东元至正间重建祀宋司马温公本朝天顺二年重脩】董泽书院【在闻喜县东三十里宋相赵鼎世居董泽其后六世孙筼翁仕元为国子博士归作书院于故里虞集为记】晋山书院【在府城东北隅本朝初改为临汾县治】
　　宫室虒祁宫【在曲沃县西南四十九里左传晋作虒祁宫而诸侯畔谓此】大宁宫【在荣河县城东北隅宋真宗祀汾阴驻跸馆之斋宫也】鹳鹊楼【在蒲州城上唐朱佐日诗白日依山尽黄河入海流欲穷千里目更上一层楼】薫风楼【在蒲州治后唐王重荣建旧名市楼宋真宗祀后土幸蒲尝登此楼以舜故都更今名命陈尧叟为记】河山一览楼【在府城中洪武初国子助教张昌扁其四面东曰太行形胜南曰云天咫尺西曰河山一览北曰中州雄镇后人取其一以名楼】烟霞阁【在浮山县东南天圣观金大定中建】临思阁【在河津县西北三十里禹庙前临河俗名看河楼】通明阁【在府城北门外崇圣宫内】兴文阁【在府学明伦堂东】税驾堂【在府学大成殿后月朔师生讲经之所宋黄庭坚书扁元至元中重脩】四贤堂【在府学元镇守河东李守贤建以祀荀卿扬雄王通韩愈后増孙明复司马光赵鼎诸贤改曰乡贤堂】三诏堂【在中条山王官谷中唐司空图隐居之处】秋风辞亭【在荥河县后土庙后以覆汉武帝秋风辞石刻】休休亭【在王官谷中又有濯缨莹心览照证因四亭皆唐司空图建因作文以见志】望川亭【在蒲州】延庆亭【在荥河县东北】潺湲亭【在解州治后】海光亭【在安邑县西门外】盬风亭【在安邑县盐池北岸峨嵋坡上】洄涟亭【在绛州治北引鼓堆渠为大池中有此亭唐刺史樊宗师有记】瑞莲亭【在永和县灵液池之上常产并蔕莲因名】淸音亭【在平水上元建葢取古诗山水有淸音之句】淸风亭　翠云亭【俱在襄陵县按察分司内】伏牛台【在赵城县南三十里世传伏羲服牛乗马始于此】尝谷台【在隰州东五十里世传神农尝谷于此】灵公台【在绛州西北三十里晋灵公城内左传灵公不君从台上弹人观其避九即此】明月台【在蒲州古城东北隅宋枢宻直学士薛俅归老时筑于乐安庄登览旷逈清宵月明千里如画因名】七星台【在府城北防仙观内元主泰亨诗云低天濶七星台鸿雁逺啣霜信来汾水晋山今古梦夕阳无语重徘徊】潞公轩【在翼城县按察分司宋文彦博知翼城时建河亭后人改今名元王思诚诗潞公轩下瞰川流清絶如临鹦鹉洲】凉轩【在芮城县治宋嘉祐间建河南李寔作记李鹏诗盛夏暑已极此轩凉复生天除前吏酷地借长官淸种竹风千树敲碁月一枰方知北窻傲不独是渊明】
　　闗梁大庆闗【在蒲州西门外黄河西岸古名蒲津闗即秦孟明济河焚舟处】风陵闗【在蒲州南六十里南通潼闗唐圣厯初置】乌仁闗【在吉州西七十里临黄河】平渡闗【在吉州西北一百二十里临黄河】上平闗【在石楼县西北九十里黄河岸已上三闗俱设廵检司】窟龙闗【在石楼县东北六十里】永宁闗【在永和县西一十五里黄河岸路通陜西绥徳州】永和闗【在石楼县西北九十里黄河岸唐置】兴德闗【在永和县西六十里西路通陜西延安】铁罗闗【在永和县西南七十里路通陜西宜川】马鬭闗【在大宁县西七十五里唐置】阴地闗【在灵石县南二十里汾水西】太平闗【在襄陵县南三十五里故闗镇】武平闗【在绛州西二十五里北齐时屯兵于此以防周】留庄隘【在中条山路通垣曲县】龙尾碛【在乡寜县西二百里路通陜西韩城县】云津桥【在平水神祠前】通驷桥【在洪洞县南门外】惠逺桥【在洪洞县北五里】飞虹桥【在襄陵县西南三十里】晋桥【在襄陵县北门外】遗爱桥【在襄陵县东南一十五里】夷吾桥【在石楼县东以晋公子夷吾封屈而名县东二十五里有夷吾馆】洪济桥【在太平县城南】豫让桥【在赵城县南一十里史记豫让欲为智伯执讐伏于桥下欲杀赵襄子即此】禹门渡【在河津县西北三十里唐有龙门闗置于此】茅津渡【在平陆县东南二十里黄河上即秦穆公渡处】呉王渡【在临晋县西三十里与陜西郃阳渡对相传昔有呉王二姓居此故名即韩信渡河袭魏豹处】
　　寺观北禅寺【在府城北唐贞观初建】西福昌寺【在霍州城北唐贞观中建】玉寺【在浮山县西南一十里唐麟徳中因旧重建】大觉寺【在荥河县城北三十里唐垂拱初建】昭逺寺【在乡宁县南唐龙朔中建】福田寺【在闻喜县城东唐贞元中建】钟楼寺【在绛县城东北宋干徳中建】圣夀寺【在襄陵县治西宋咸平中建】兴乐寺【在襄陵县城西南天顺二年赐额】感应寺【在曲沃县西宋景祐中建】觉城寺【在河津县东宋天圣中建】太平兴国寺【在安邑县城东北】夀圣寺【在芮城县东北俱宋嘉祐中建】庆夀寺【在平陆县城西南隅宋大中祥符初建本朝洪武中修】天宁寺【在吉州城南宋崇宁初建】法轮寺【在夏县城东宋崇宁中建本朝洪武中修】胜果寺【在万泉县治西宋宣和中建】兴福寺【在解州城西北宋时建】香岩寺【在岳阳县南金大定中建】广教寺【在稷山县北金明昌中建】寳严寺【在赵城县东元大徳中重脩】兴化寺【在洪洞县东北元大徳中建】慈氏寺【在太平县治西南元时重脩】金仙寺【在翼城县城东北元时重脩有赵孟頫所书碑】妙道寺【在猗氏县治东北元时因旧建】兠率寺【在灵石县东南五十里元大徳中重建】岩栖寺【在汾西县城西北元至顺中重建】龙兴寺【在蒲县北五里】广化寺【在蒲州城东门外】兴国寺【在垣曲县西门外俱元泰定中建】药师院【在临晋县东北唐天寳中建】天庆观【在府城北唐显庆中建元延祐间重脩又河津万泉二县俱有天庆观】常淸观【在府城西门外唐宏道初建】朝阳观【在襄陵县西南三十五里旧为阜山道院宣徳中建为观】翠防观【在乡宁县西南七十里唐龙朔中建】卧云观【在赵城县东南五代周显徳中建】太淸观【有二一在霍州治西北宋建一在猗氏县治东金大定中建】凝真观【在闻喜县城西宋天禧中建】延庆观【在岳阳县东宋宣和中建】瑞云观【在灵石县东南五十里金建元至顺中重脩】玉淸观【在曲沃县治东金大定中建】宁真观【在浮山县西八里元建】靖真观【在垣曲县北二十五里元至元中重脩】冲祐观【在汾西县治西北元大徳中重建】全阳观【在吉州城北八里元大徳中建】保真观【在稷山县东北元建】长春观【在安邑县治东元至治初建】元都全真观【在洪洞县治东北】脩真观【在荥河县治北】通真观【在临晋县治东南俱元泰定中建】光宅宫【在府城南帝尧庙东元至元间羽士姜善信既建尧庙以其余材建为宫以居道众世守庙祀】真常官【在芮城县北七里唐开元初建】隆禧宫【在平陆县东门外唐开元中建本朝洪武中重脩】天真万夀宫【在襄陵县治西南金建】玉清宫【在绛州城东北元至元中建】夀圣宫【在夏县东北元建本朝洪武中重脩】崇宁宫【在解州城西门外元建】朝元宫【在蒲县北元时建】紫阳宫【在翼城县西北元至正初建】寥阳宫【在蒲州城西南元时建】
　　祠庙中镇庙【在霍山麓祀中镇霍山之神】西海庙【在蒲州西南祀西海之神】河渎庙【在西海庙东祀西渎大河之神以上三庙本朝载祀典详见山东济南府东岳庙】后土庙【在荥河县北一十里汉武帝元鼎初立于汾睢以祀后土其后宣帝及唐元宗宋真宗皆躬祀之金章宗元世祖皆遣官致祭】伏羲庙【在赵城县南三十里伏牛村】台骀庙【在翠金山上台骀金天氏之子导汾沁有功】帝尧庙【在府城南五里晋元康中建于沁水东唐显庆间移此本朝正统中重建】帝舜庙【在蒲州东南二里又歴山上亦有之】大禹庙【在蒲州西门外黄河东岸又河津县北龙门山口及平陆县东南底柱三门之侧皆有庙】后稷庙【在稷神山上】伯益庙【在帝尧庙西】汤王庙【在荥河县东北一十里配以伊尹仲虺】呉太伯庙【在平陆县北二里武王封太伯后于虞故此有庙】老子庙【在龙角山唐武徳中神见此山遂立庙有御制碑】平水神祠【在平水上亦名龙子祠唐宋以来皆封神以爵号金段成以诗不到灵祠十五年水光山色尚依然京人莫説西湖好不溉民田溉福田令有司春秋致祭】傅説祠【在平陆县东三十五里隐贤社】让畔神祠【在平陆芮城二县界祀虞芮二君】恭世子祠【在曲沃县城南祀晋世子申生其母齐姜有墓在绛州南九里】介之推祠【在介山之推晋文公从臣】羊舌祠【在绛州西二里祀晋大夫羊舌氏】宫之竒祠【在平陆县东北六十里坛谷村】二侯祠【在太平县古晋城北门外祀赵朔客程婴公孙杵臼宋神宗时皇嗣不育呉处厚上言程婴杵臼全赵氏孤最为忠义宜旌之诏封婴成信侯杵臼忠智侯立祠于此】程公祠【在曲沃县界即晋贤士程子与孔子相遇倾葢而语者卒葬于此并立祠】段干木祠【在安邑县东北五十里段村干木战国时贤者】曹参祠【旧在府城内平阳坊参汉相】纪信祠【在赵城县东二十里信汉将祠后有墓】韩信祠【在灵石县南三十里信汉淮阴侯元归记有云世之称侯者类曰善战夫善战者以杀人为功者也以杀人为功者庸可祀乎方项羽去咸阳归彭城也诸侯皆其所树置天下莫强马高帝失职王汉中栖栖然如迁人耳侯一起为将汉遂为雄卒用以帝四海不然生民之祸未息有功于汉即有功于天下也有功于天下者可无祠乎】闗圣祠【在解州西圣蜀汉将也其东南圣故居在马今名常平村】阳城祠【在夏县南一十里柳谷之北城唐諌议大夫】司马光祠【在夏县城内脩文坊】赵鼎祠【在闻喜县学鼎宋相】
　　陵墓娲皇陵【在赵城县东八里松柏鬰茂前有庙宋开寳中建元初修】成汤陵【在荥河县北四十里元癸未嵗沦于河本朝载祀典】周厉王陵【在霍州东北厉王出奔彘而崩因葬焉】高平懐闵王墓【在襄陵县东三十里王本朝宗室】风后墓【在蒲州南六十里风陵渡之西风后黄帝时臣相传为解州人故有此墓今解州东南一十里有庙】姜嫄墓【在闻喜县西北四十里有庙姜嫄后稷母也】臯陶墓【在洪洞县南一十三里臯陶村墓前有祠】许由墓【在箕山之麓其洗耳处名清涧又河南登封县箕山亦有许由冢】羲和墓【在稷山县东北一十五里前有祠】龙逢墓【在安邑县东北二里】夷齐墓【在首阳山上前有祠今名二贤祠旧有唐梁升宋黄庭坚碑及司马光元杨奂诘】晋文公墓【在绛县东北二十里左传文公卒将殡于曲沃出绛柩有声如牛鸣今有祠在蒲县南翠屏山上】晋厉公墓【在翼城县东南一十六里】荀息墓【在乡宁县东北十五里山上】赵盾墓【在太平县南二十一里】里克墓【在曲沃县南五里】却缺墓【在岳阳废和川县南三十里】师旷墓【在洪洞县东南二十里近有祠】赵简子墓【在赵城县东北三里旧有祠】子夏墓【在河津县西五里新丰村】李牧墓【在太平县西五里】霍光墓【在浮山县北二十里有祠在府城西门外唐天寳中建】斛律光墓【在绛州治东又襄陵县二十里大塜数十相传亦北齐斛律氏墓】裴光庭墓【在闻喜县东四十八里永清村】裴守真墓【在稷山县西北八里其子耀卿墓在县东北一十里】桑维翰墓【在浮山县东北八十里】司马光墓【在夏县西北二十里鸣条冈宋哲宗赐碑曰忠清粹徳苏轼撰文】张翥祖茔【在襄陵县西南二十五里元翰林学士承旨张翥祖茔也旧有大柏四十株】薛文清墓【在河津县西十里公名瑄】
　　古迹谷城【在隰州东四十五里九域志神农尝五谷于此今合桑村是别有谷台故址】蚩尤城【在安邑县南一十八里黄帝杀蚩尤身首异处故别葬之其迹已泯】唐城【在翼城县东二十五里唐尧之裔封此周迁其子孙于杜为唐杜氏县界东南十五里又有古翼城】夏城【在夏县西北一十五里即夏禹所都之地内有青台髙百尺上立禹庙】亳城【在垣曲县西北一十五里相传汤自克夏归于亳即此后周置县隋废】葛城【在垣曲县西南五里汤始征葛即此俗名葛伯寨】桐乡城【在曲沃县西南世传伊尹放太甲于桐即此】耿城【在吉州南殷祖乙迁耿隋置耿州名取此】倚梯城【在吉州西南一十里龙门上口累石为之东北髙据峻岭西南俯临黄河悬崖絶壁百有余丈以其险絶非梯莫上故名】彘城【在霍州周厉王奔彘即此汉为彘县】杨城【在洪洞县东南一十八里春秋时杨侯国汉为杨县】王官城【在曲沃县西南二里左传晋人谋去故绛徙居新田即此】晋城【在太平县南二十五里旧传晋士蒍所筑晋献公都之故临汾县在后移于太平闗】桑泉城【在临晋县东北一十三里晋公子重耳济河入桑泉即此隋置桑泉县】清源城【在稷山县西北二十里晋文公搜作三军之所】郤犨城【在襄陵县东南二十里即晋大夫郤犨食邑】廉城【在稷山县东北一十里赵将亷颇守戍之地】魏侯城【在平陆县北五里即古魏国晋献公灭之以封大夫毕万曽孙绛汉于此置河北县属河东郡】解城【在临晋县西三十里即汉之解县地西魏置南解县又改绥化县】临汾故城【在绛州东北二十五里汉临汾县治此】刘渊城【在府城西南二十里晋永嘉末　　渊僭号初据蒲子县后筑此城为都】姚苌城【在吉州西五十三里后秦姚苌所筑西临黄河周齐为交争之地】石羊城【在永和县西南五十里后魏太武筑置石羊军孝文移于狐讘城遂废】高梁城【在稷山县东南三十里后魏孝文帝置郡于此】白马城【在府城东北二十里后魏及唐晋州皆治此】吕州城【在霍州西三里后魏置永安郡隋改吕州后废】柏壁城【在绛州西南二十里后魏东雍州正平郡治此后周改绛州移于稷山县之玉壁城】高欢城【在稷山县西五里东魏髙欢筑与韦孝寛对敌处】玉壁城【在稷山县西南一十二里西魏筑后周移髙梁于此】绥化城【在临晋县西西魏置绥化郡后周省】临河城【在石楼县东六十里后周置临河郡及县隋废唐初复置县后省】龙泉城【在隰州北二里后周置龙泉郡隋废】横城【在隰州南三十五里隋仁夀中阳谅作逆遣其将呉子通屯兵筑城横断隰州后人因名】永乐城【在蒲州东南一百二十里后周尝置永乐郡后省入芮与唐初置县属芮州后属河中府金省为镇】娄室城【在安邑县东南金将娄室所筑】擒昌废县【在洪洞县东南二十四里后魏太武擒赫连昌因置此县髙齐省】长夀废县【在石楼县东五里后魏孝文置长夀县隋废唐初复置寻省】仵城废县【在吉州北六十五里后魏于此置仵城郡及县隋废郡以县属汾州唐属慈州】清廉废县【在垣曲县西五十二里后魏置隋废后复置唐废】冀氏废县【在岳阳县东南一百三十里后魏置冀氏县及郡高齐郡废隋县属晋州元省入岳阳】和川废县【在岳阳县东九十里本后魏义宁县隋改曰和川后废唐复置属沁州宋属晋州元省】虞乡废县【在临晋县南六十五里西魏置县隋属蒲州唐因之元省入临晋】楼山废县【在永和县南十五里后周置归化县隋改曰楼山唐贞观初废】吕香废县【在吉州东南一百五十里后魏置平昌县后废隋末复置唐更名吕香五代周废】常安废县【在隰州北三十里唐初置县贞观初省入蒲县】高唐废县【在隰州废温泉县东南十五里唐武徳初置北温州及高唐县贞观初州废县省】温泉废县【在隰州境内本后魏新城县地唐于县东南三十里置北温州及温泉县元省入隰川县】间田【在平陆县西五十里即虞芮二君相让之地俗呼让畔城】蒲坂【在蒲州东五里晋文公以蒲赂秦后秦还蒲魏人喜其反因名其地曰蒲坂汉有蒲反县反坂古通用】哺饥坂【在绛州北六里即晋赵盾哺桑间饿夫处】虞坂【在中条山春秋晋荀息请以屈产之乘垂棘之壁假道于虞以伐虢即此伯乐逢骐骥困盐车亦此地俗名青石槽金元好问冇虞坂行】石门【在解州东南白径岭逾中条山通陜州道山岭参天左右壁立间不容轨谓之石门】猗顿故居【在猗氏县境顿本鲁之穷士问术于陶朱公适西河大畜牛羊十年之间赀拟王公汉名县取此】吕洞宾宅【在蒲州东南永乐镇今为纯阳宫】二龙窠【在大宁县南世传唐大厯中有黄龙养子于此】西花园【在襄陵县治西南元时县人杨姓者辟地为之引晋水经流其中莳以花竹创为堂亭池馆本朝洪武间改为按察分司】乐安庄【在蒲州古城东北宋薛俅以枢宻直学士致仕归筑室以居因其封郡名曰乐安范纯仁记云南北分为二园其北曰逸老堂公寄傲宴息之所东曰三经堂公寄懐于简册也其西曰无无堂公自以无欲无营又取夫庄生之言而名之也】铁牛【在蒲州黄河岸上唐开元中铸八牛置东西岸各四牛有一人防之牛下有山皆铁也夹岸以维浮桥今西岸缺其一】碧落碑【在绛州治唐孝子李譔书李阳氷见之叹其高古】石刻绛帖【旧在绛州儒学宋淳化间摹勒古名人书于石本朝宣徳初移置晋王府】
　　名宦周胡衍【秦伐蒲蒲守恐请胡衍为蒲衍谓樗里子曰攻蒲为魏则善为秦则不可为頼矣请释勿攻以徳卫君于是遂解去】汉曹参【击魏王豹于平阳尽定魏地后封列侯食邑平阳】周勃【封绛侯免相就国文帝时因勃以兵出入有告勃欲反者下廷尉捕勃以薄太后言乃持节赦之复其爵邑】季布【为河东守文帝欲召为御史大夫弗果用布进陈其所以帝曰河东吾股肱郡故特召君耳】田延年【河东太守选拔尹翁归等诛鉏豪强奸邪不敢发】邓禹【迎击更始将樊参放解南遂定河东承制拜李文为守以镇抚之】赵岐【为皮氏长防河东太守刘祐去郡而中常侍左悺兄代之岐耻即日弃官西归】三国杜畿【魏河东守治崇寛惠民有讼者为陈大义遣归谛思自是少讼又脩戎讲武开学宫亲自执经教授郡中化之】贾逵【魏绛邑长郭援急攻河东城将溃绛父老与援约不害逵援捕得逵逵不肯拜援怒促斩之诸将覆防乃幽土窖中使人固守有怜其守正危厄乃夜引出折械遣去】南北朝柳崇【后魏河中太守郡人张明失马疑执十余人崇不问贼事但问其亲老存否农业多少以察其辞色果获真盗郡中畏服】元淑【后魏河东太守俗多商贾罕事农桑淑下车劝课以致家给人足为之谣曰秦州河东杼柚代舂元公至止田畴始理】房谟【东魏摄行南汾州事先是境接西魏士人多受其害谟抚接殷勤人乐为用増置城戌自是龙门以北西魏戍皆平】韦孝寛【周晋州刺史移镇玉壁齐神武以众来攻连营数十里尽其攻击之术孝寛咸拒破之神武苦战六旬智力俱困夜遁去】隋韦世康【绛州刺史以雅望镇之阖境清肃在任数年有惠政奏课连最】唐刘宏基【髙祖举义兵宏基斩宋老生平霍邑又屯兵平阳由隰州趋河西击刘武周大破之】唐临【武徳初为万泉丞有轻囚久系方春临説令可且出囚使就农亩不许临曰有所疑丞执其罪令后疾临悉纵归与之约囚如期还】长孙恕【贞观中龙门令于县东南凿石垆渠溉田良沃畆收十石又于县西凿马鞍坞渠】蒋俨【髙宗时为蒲州刺史户产充伙诉讼悉平号良二千石】徐彦伯【蒲州司兵参军时司户韦暠善判司工李昱工书而彦伯善属辞时称河东三絶】徐有功【蒲州司法叅军为政仁恕不忍杖罚民服其恩更相约曰犯徐叅军杖者必斥之讫代不辱一人】刘齐贤【晋州司马时将军史兴宗从猎苑中言晋中出佳鹞可捕取髙祖曰齐贤岂捕鹞人邪】萧至忠【中宗时晋州刺史治有名黙啜遣大臣来朝见至忠风采迻廵畏俯谓人曰是宜相天子何乃居外乎】齐澣【蒲州司法叅军有父子连坐论死者澣议贷其父太守不聴固争卒原之天寳初为平阳太守以清静为治】王翃【河中少尹领节度时悍将谋夜斩阃逐栩栩觉之阴乱漏刻以差其期遂擒其将诛之一军惕息】姜师度【元宗时为河中尹安邑盐池涸废师度大发卒洫引其流置盐屯公私收利不赀】郭子仪【至徳初充闗内河东副元帅又为河中节度行营以平河中之乱】马燧【徳宗时为河东行营副元帅与浑瑊骆元光合兵讨叛臣李懐光河中平】李自良【从马燧攻李懐光于河中数履锋陷阵功在诸将右后代燧充河东节度使居治九年上下谐附】李宪【绛州刺史幻人怵民以乱宪执诛之设法转运以给河中绛民赖其利】吕元膺【徳宗时为河中节度使时方镇多姑息独元膺秉正自将监军及中人往来者无不严惮】王起【穆宗朝河中节度使方蝗旱粟价腾踊起下令家得储三十斛斥其余以市民赖以生】王锷【河中节度使河东自范希朝讨镇无功兵马府库残耗锷补完啬费以致财用丰余】石雄【武宗时为晋绛行营节度使讨刘稹于河中积危蹙其将郭谊宻献欵众疑其诈雄曰谊为稹谋主今来乃自谋耳遂受谊降】王式【宣宗时晋州刺史饰邮传器用毕给会河曲大歉民徙他州不纳式劳恤之活数千人以善最称】五代侯仁矩【汉隰州刺史至郡决滞讼一日释系囚百余狱为之空民情悦服】李谦溥【周时摄隰州事濬城隍严兵备并人至谦溥登城徐步并人不敢动因夜缒敢死士百余薄贼营大破之宋初复刺隰州敌人不敢犯境】宋李士衡【知解州居官亷静不为矫激】何灌【为河东将与夏人遇铁骑来追灌射皆彻甲至洞胷出背叠贯后骑羗惧引郤】赵尚寛【仁宗时知河中府神勇卒苦大校贪虐刋匿名书告变尚寛命焚之曰妄言耳众乃安已而奏黜校分士卒他营】李周【知洪洞县民有世絶而官録其产者其族晚得遗劵周取以还之县南有涧支流溢入嵗赋菑楗调徙遏之周始筑新堤民不告病】程师孟【提点河东路刑狱晋地多土山旁接川谷春夏大雨水浊如黄河可灌溉师孟开渠筑堰淤良田一万八千顷】孙固【知霍邑县宰相韩琦知其贤谕使来见固不肯往益器重之】杜衍【提点河东路刑狱时高继升知石州人告其蕃族谋变逮捕系治久不决衍辨其诬抵告者罪】狄棐【知河中府有中贵人过郡言将援棐于上棐答以他语退谓所亲曰吾湘潭一寒士今官侍从可以老而自污耶】晁补之【知河中府脩河桥以便民民画祠其像弟咏之工于文亦尝为河中教授】宗泽【晋州赵城令下车请升县为军书闻不尽如所请泽曰承平时固无虑他日有警当知吾言矣】郝仲连【建炎初金人犯河中守臣席益遁去仲连引兵屯河中就权府事率众与金人力战度不能守先自杀其家人城陷不屈及其子皆遇害】金杨伯雄【皇统中为平阳尹先是张浩治平阳有惠政及伯雄为尹百姓称之曰前有张后有杨】丁暐仁【和川令前令罢耎不事事羣小越法干禁无所惮暐仁申明法禁皆屏息凡租赋与百姓前为期率比他邑先办】张万公【明昌中知河中府时军兴谓发丛剧悉为寛假使民力易办人为绘像于薫风楼又建去思堂】胥鼎【贞祐中知平阳府事兼河东南路兵马都总管建言利害十三事若积军储备黄河简将练卒之类多见采用】刘徽柔【天眷中洪洞令明敏善聴断县人杨逺者诉夜雨屋壊压侄死徽柔熟视笑曰汝利侄财而杀之叱付狱其人立防秩满县人遮恋为立生祠刻石颂徳正隆中同知河东南路转运使事廉名第一】张元【绛州正平令有治绩时有韩希甫王兢相继治河内皆有干能而元差不及故县民为之谚曰西山至河岸县官两人半】元张徳辉【河东宣抚使下车击豪强黜贜吏均赋役耆耋不逺千里来见曰六十年不复见此太平官府矣戴之若神明】王恽【中统间平阳路总管府判官太平县有疑狱久不决恽一讯即得其实乃尽出所逮系者时境内久旱一夕大雨】郑鼎【至元初为平阳路总管时大旱下车而雨导分水溉民田千余顷脩学校励风俗建横涧故桥以便行旅民徳之】本朝霍毅【大宁知县公平忠厚剖决详明以县地硗瘠谕民艺桑枣以治生兴利除害民安其业】周郁【襄陵知县为政廉勤具有成式裁省冗费赋役以平蒲去人咸思之】徐彪【洪武末临汾县丞存心廉恕复流离辟荒芜均徭役简词讼政有成效寻陞本府同知官民信服境内肃清】杨睿【永乐初平阳知府处事以公化民有法不数月政教兴行刑清讼简民称其贤明尝嵗旱睿祷之甘雨随注殁于官人皆哀之】刘濬【永乐中知临汾县守身亷谨处事详明政平讼简吏不上欺邑人爱慕之】傅衡【洪武中平陆县典史涖事明敏賛治公勤以绩最陞监察御史】刘亨【洪武末知汾西县为政公平操守廉洁声望逺着】万观【正统初知平阳府尝请新尧庙致芝瑞之应考满陞山东左布政　省志】张廉【正统初蒲州知州居官务实惠而不近虚名忧去百姓伏阙恳留特赐俞允寻致仕嵗久民懐其惠犹一日焉　省志】杨志学【正统中襄陵县学教谕操履清慎训诲勤笃尝从薛文清讲明理学甚得渊源　省志】王彧【正统中知洪洞县濬导霍泉以广漑民田至今民受其利　省志】李真【正统间猗氏县丞以廉干称陞髙平知县满去民立祠祀之　省志】刘智【正统末知绛县以公平著绩满九载民乞留増秩六品复任绩益着又满九载自引致仕民遮道泣送　省志】张翼【正统末知灵石县兴学育材筑城捍虏具有成绩　省志】朱凯【景防初为垣曲知县以兴学劝农著绩迄今人思其徳　省志】胡睿【成化初为平阳府知府莅政精宻防慎仁恕陞去人多思之　省志】
　　流寓伯夷　叔齐【殷孤竹君之二子也让国而逃周武王伐纣夷齐扣马而諌武王已平殷乱天下宗周而夷齐耻食周粟隠于首阳山采薇而食之遂饿而死】卜商【衞人孔子弟子居文学科孔子既没退居西河教授为魏文侯师后世追封河东公】刘毅【晋东莱掖人幼有孝行少厉清节侨居平阳武帝时累官尚书左仆射子正直有父风官至左丞】阳城【定州北平人好学无所不通及进士第乃去隠中条山与弟堦域常易衣出城谦恭简素唐徳宗时召拜諌议大夫后为国子司业道州刺史】穆衍【河内人徙河中第进士知淳化县考课为一路最后累官陜西转运使加直龙图阁知庆州徙延安】归防【汴梁人至顺初进士累官集贤学士兼国子祭酒致仕侨居宏州徙蔚州又徙宣徳皆间闗避兵后居解之夏县】
　　人物唐虞后稷【尧臣为农师教民稼穑今稷山县稷神山有墓】董父【舜时豢龙氏相传为今闻喜人】夏巫咸【相殷王大戊保乂王家其子巫贤又相祖乙相传为今夏县人】闗龙逢【以諌桀而死相传为今安邑人】商傅説【殷高宗恭黙思道梦帝赉良弼以象求之説筑傅岩之野惟肖遂立为相相传为今平陆人】周师服【晋人穆侯时为大夫穆侯名太子曰仇次曰成师师服知其兆乱于此仇立是为文侯封成师于曲沃其后逆乱皆如其言】荀息【春秋晋人献公时为大夫请假道于虞以伐虢师还袭虞灭之息初辅奚齐奚齐见杀又立卓子辅之卓子亦见杀息遂死焉】郤芮【晋人献公时为大夫食邑于冀谓之冀芮辅公子夷吾献公卒芮因秦齐之师纳夷吾于晋是为惠公】士蔿【晋人献公时为大夫初桓荘之族偪献公患之士为谋去其富子尽除游氏之族劝申生为呉太伯为申生夷吾筑城不谨退而赋曰一国三公吾谁适从】赵夙　毕万【俱晋人献公作二军自将上军太子申生将下军赵夙御戎毕万为右以灭耿霍魏还赐夙耿赐万魏以为大夫万之后传至裔孙斯遂为诸侯】卜偃【晋人献公时为掌卜大夫初盛使荀息伐虢围上阳问卜偃曰吾其济乎对曰克之童谣云丙之晨龙尾服辰均服振振取虢之旂鹑之贲贲天策焞焞火中成军虢公其奔其九月十月之交乎如期防之】里克【晋人献公时为大夫公使太子申生伐东山臯落氏克谏曰太子奉祀社稷之粢盛以朝夕视君膳者也故曰子帅师非太子之事也】觧扬【晋人奉使如宋使无降楚楚执而厚赂之使反君命卒致君命楚欲杀之以其不屈既而归之】宫之竒【虞人仕于虞晋侯欲假道于虞以伐防之竒谏虞公不听遂去之】百里奚【虞人知虞公不可谏遂去之秦相穆公霸诸侯】郤缺【苪子臼季使过冀见缺耨其妻馌之敬相待如宾与之归言于文公以为下军大夫子克与范叔栾伯三帅让功卒諡献子】吕饴甥【晋人惠公时为大夫食采于阴谓之隂饴甥秦穆公伐晋执惠公饴甥防秦伯盟于王城遂奉惠公以归】介之推【晋人从文公出亡及还赏从亡者推不言禄禄亦弗及推曰献公之子九人唯君在矣天实置之而二三子以为己力不亦诬乎窃人之财犹谓之盗况贪天之功乎遂与其母偕隠而死文公求之不获以绵上为之田曰以志吾过且旌善人】史苏【晋人文公时太史尝谏献公伐骊戎既伐克之曰晋以男戎胜戎戎以女戎胜晋】先轸【晋人文公时为大夫城濮之役将中军遂败楚师文公卒秦师伐郑襄公从先轸之谋败秦师于殽子蔑亦为大夫卒諡曰贞】栾枝【晋人父成号共子初武公伐翼杀哀侯共子战死之枝事文公为大夫将下军赵衰让之为卿】荀林父【晋人为文公御戎败楚师于城濮又佐下军败秦师景公时代却缺为政卒谥曰桓其后号中行氏】李离【晋文公之理也过聴杀人自拘当死文公曰下吏有过非子之罪也李离曰臣居官为长受禄为多今过聴杀人传其罪下吏非所闻也竟伏劒而死】狼瞫【晋人事襄公求为右不可襄公缚秦囚使戎右莱驹以戈斩之囚呼莱驹失戈狼瞫取戈以斩囚禽之以从公乗遂以为右及彭衙既陈狼瞫以其属驰秦师死焉晋师从之大败秦师】士防【蔿子事文公襄公食邑于隋亦称隋季城濮之战幼而与谋灵公时为大夫景公时将中军王室乱士防平之归而讲求典礼以脩晋国之法乃老卒諡武子】先且居【轸子襄公以其父死敌命将中军初文公之世诸侯朝晋衞不朝襄公谋伐衞先且居曰效尤祸也请君朝王臣从师晋侯朝王于温先且居胥臣伐衞围齐取之后又败秦师于彭衙】赵衰【夙之孙有深智逺谋重耳安于齐与舅犯谋适楚劝受楚客礼适秦相公子礼既归劝入定襄王命为卿以让栾枝文公反国及霸多出其谋子盾代为卿制事典辟狱刑行诸晋为常法卒諡曰宣贾季曰赵衰冬日之日赵盾夏日之日也】鉏麑【晋之力士也灵公不君赵宣子骤谏公患之使鉏麑贼之晨往寝门闗矣盛服将朝尚早坐而假寝麑退叹而言曰不忘恭敬民之主也贼民之主不忠弃君之命不信乃触槐而死】祁奚【晋人悼公时为中军尉请老公问代之者称觧狐其雠也狐卒又问对曰臣之子午也可羊舌职死公问孰可代之者对曰赤也可于是使祁午为中军尉羊舌赤佐之君子谓奚称其雠不为谄立其子不为比举其偏不为党平公立起奚为公族大夫】士爕【防子代防为上军佐败齐师于鞌聘鲁请伐郯鲁赂之不受厉公骄爕知难作不欲与楚战曰外宁必有内忧使祝宗祈死曰使我速死无及于难六月死冬果难作諡曰文号范文子弟鲂事悼公为卿卒諡曰贞鲂子弱仕为大夫】灵輙【晋人赵宣子田于首山舍于翳桑见輙饥食之輙舍其半问之曰请以遗母因与之箪食与肉灵公尝伏甲攻宣子輙倒防以御公徒而免之问其故对曰翳桑之饿人也问其名居不告而退遂自亡】董狐【晋史官灵公欲杀赵盾盾出奔已而赵穿弑公盾遂复董狐书曰赵盾弑其君盾曰不然对曰子为正卿亡不越境复不讨贼非子而谁孔子曰董狐古之良史也书法不隠】郤犨【缺从子景公时为大夫食邑于襄陵与郤至郤锜并称号三郤至冇才辩为使有礼谋事有智临戎有文】羊舌肹【晋人博识多文能以礼信为国介聘于楚楚欲敖以所不知而不能郑铸刑书责子产以开端治罪不私其亲称为遗直】魏颗【魏武子犨之子初武子有嬖妾武子疾命颗曰必嫁是疾革则曰必以为殉及卒颗从治命嫁之秦师伐晋颗败之获杜回颗见老人结草以亢回故获之夜梦老人曰余而所嫁妇人之父也尔用先人治命余是以报】韩厥【晋人景公时为司马鞌之役大败齐师能执臣礼于齐君防陵之役逐郑伯不敢速晋迁新田用其谋卒諡曰献】知防【林父之仲孙父荀首景公时佐中军食于知后因号知氏邲之战知防没于楚首求于楚而归之迎立悼公脩政施徳晋以复霸代韩厥执政卒諡曰武】士匄【爕之子厉公时嗣父职悼公立以为卿聘鲁拜彤弓之赋使将中军让于荀偃而佐之故其下皆让后代偃执政卒諡曰宣号范宣子】吕相【晋人父锜邲之役佐知武子获楚公子谷臣与连尹襄老以免子羽鄢之役射共王中目楚使养由基射死之相事厉公尝使絶秦悼公时使佐下军卒諡宣子】魏绛【颗弟事晋悼公为军司马因言和戎有五利公説之使绛盟诸戎劝公脩政息民三驾而诸侯平萧鱼之防为下军佐卒諡曰庄孙舒去车用卒以胜翟人卒諡曰献】赵武【衰曽孙父朔为屠岸贾所杀朔妻成公姊遗腹生武贾索之急赖程婴杵臼以免后立为卿相悼公薄诸侯之币而重其礼诸侯以是睦于晋卒諡曰文】伯瑕【晋人世为理官因姓士氏号文伯郑铸刑书知其将火日食知鲁卫恶之子弥牟号景伯尝责宋不输粟于王城成周又责宋不受功】张老【晋人悼公时为侯奄代魏绛为司马又立为卿以让魏绛见赵文子为室砻斵不竭而归责其忘义子君吕仕为中军司马】韩起【厥子兄曰无忌厥欲以无忌为嗣乃辞以疾请立起悼公以无忌为仁使掌公族大夫起代父为卿平公时使聘于周王使请事所对辞不失情聘鲁观易象春秋聘郑诸大夫赋之末年代赵武为政卒諡曰宣】士鞅【匄子晋悼公伐秦鞅与栾黡之弟鍼驰秦师鍼死而鞅返黡欲杀之鞅遂奔秦秦景公问鞅晋大夫其谁先亡对曰其栾氏乎后景公以其知言为请于晋而复之平公立以鞅为卿卒諡献子】师矌【晋人为乐师度正音律悼公尝问曰卫人出其君不亦甚乎对曰良君养民如子葢之如天容之如地民奉其君爱之如父母仰之如日月敬之如神明畏之如雷霆其可出乎夫君神之主也而民之望也若百姓絶望社稷无主将安用之】绛县老【绛县人晋悼夫人食城杞者绛县人或年长往与食使之年曰臣不知纪年臣生嵗正月甲子朔四百四十有五甲子矣师旷曰七十三嵗赵文子召之而谢过焉曰武不才使吾子辱在泥涂久矣使助为政辞以老与之田使为君复陶以为绛县师】荀呉【林父曾孙祖庚晋景公时为大夫代荀首佐中军父偃为晋卿卒諡献子呉尝大败羣狄不受鼓人之叛鼔告力竭而后取之不戮一人平公时为卿卒諡曰穆呉子寅劝勿伐楚卒諡曰文】段干木【芮城人与卜子夏田子方皆为魏文侯师文侯过其闾必式】张仪【晋张老之后世居河东始尝与苏秦俱学鬼谷子之卫后相秦惠王言聴计从及苏秦死后遂破从约説六国事秦归报未至而惠王卒武王立不説仪仪乃脱身相魏】蔺相如【赵城人战国时仕赵初为舍人奉璧入秦易城秦留赵璧无意偿城相如绐取璧持以归赵王拜为上卿】范睢【魏人游説诸侯欲事魏家贫无以自资而先事魏中大夫须贾为贾所谮魏相欲杀之脱身入秦为相封应侯】公孙衍【魏之阴晋人号犀首为秦説齐魏攻赵破苏秦从约与张仪不善而去秦仪卒复归秦秦欲相之为甘茂所间复之魏】汉纪信【赵城人事汉王为将军项羽攻荥阳急信自请乘汉王车黄屋左纛以诳楚汉王间出信为羽焚死】郅都【河东杨人汉景帝时为中郎将敢直谏拜济南太守公廉有勇气后迁中尉行法不避贵戚时号苍鹰】衞青【平阳人本姓郑武帝时拜太中大夫屡将兵出鴈门云中伐匈奴立大功封长平侯子伉不疑登皆封侯】霍去病【平阳人为人少言不泄有气敢往善骑射武帝朝从衞青为嫖姚校尉凡六出击匈奴以功封冠军侯加骠骑大将军】霍光【去病异母弟武帝朝为奉车都尉出入禁闻二十余年未尝有过受遗诏辅昭帝百姓充实四夷宾服及废昌邑王立宣帝前后秉政二十年甘露中图形麒麟阁居第一】司马迁【龙门人父谈为太史令迁十嵗诵古文弱冠游江淮浮沅湘渉汶泗过梁楚以归太初中为太史令因论李陵得罪幽而发愤脩史记刘向扬雄皆称其有良史才】尹翁归【平阳人文武兼备清洁亷让歴宏农都尉地节中征拜东海太守以髙第入守右扶风治为三辅最三子皆为郡守少子岑歴位九卿】张敞【平阳人父福光禄大夫宣帝朝敞以察亷为甘泉仓长后为京兆尹九年以经术自辅号称职坐杨恽免冀有贼起为刺史盗平守太原郡征为左冯翊会病卒】胡建【河东人武帝朝守军正丞时监军御史为奸建斩之以闻遂显名当世后为渭城令甚有治声上官安以私憾捕建建乃自杀】裴濳【闻喜人仕为代郡守时乌桓骄恣前守不能治潜单车之郡抚以恩威遂皆詟服后为尚书令】三国贾逵【襄陵人魏文帝时为豫州刺史外脩军旅内治民事长吏不如法者皆奏免之帝曰真刺史矣通运渠二百里名贾侯渠子充晋元勲仕至尚书】闗羽【解人事蜀先主称万人敌拜前将军假节威震华夏为世虎臣尝刺顔良报效曹公有国士风死为神二子平兴亦知名】衞觊【安邑人汉末曹操辟司空掾属魏初拜侍中与王粲并典制度明帝时封阌乡侯觊以文章显好古文鸟篆草受诏典著作撰述至数千篇】毌丘俭【闻喜人魏明帝时为尚书郎累迁至荆州刺史及帝欲讨辽东以俭有干策徙刺幽州以定辽功进封安邑侯】裴秀【潜子兄茂仕魏为侍中尚书秀少好学八嵗能属文时语曰后进领防有裴秀仕魏为黄门侍郎散骑常侍尝改定官制及作禹贡地图累封至济川侯】晋裴楷【秀从弟容仪俊爽博涉羣书少与王戎齐名武帝时累官防骑侍郎后迁中书令终开府仪同三司】裴頠【秀子宏雅有逺识博学稽古惠帝时为国子祭酒累迁尚书侍中后为赵王伦所害晋俗尚虚无頠着崇有论以矫之】韦忠【平阳人少慷慨有志年十二丧父号恸服阕庐墓藜藿不充徴辟不就武帝朝为郡功曹会山羗破郡射太守陈楚忠愿代死贼义之舍去后以镇西大将军讨叛者矢尽不屈而死】衞瓘【觊子蚤以孝称明识清允弱冠初仕魏歴散骑常侍中转廷尉监邓艾军平蜀进位太保尝请改九品立乡举里选后为贾后所杀】衞玠【瓘孙父恒歴官黄门侍郎工草为四体书势与父瓘同遇害玠风神秀异见者以为玉人好谈元理累官太子洗马后移家建业人士闻其名观者如堵】李矩【平阳人勇毅多权畧永嘉初领河东平阳太守时饥疫矩悉心抚恤百姓赖焉后以功累封平阳侯】邓攸【襄陵人以孝称永嘉之乱弃子负侄以避贼元帝时拜呉郡守载米之郡唯饮呉水刑政清明百姓欢悦累迁尚书右仆射】郭璞【闻喜人博学髙才工词赋时有郭公者精卜筮璞从之游得青囊中书由是洞知五行卜筮之术占验甚多撰洞林新林卜韵尔雅注数十篇又注三苍方言山海经楚辞诗赋数十万言避地过江元帝重之以为著作佐郎】南北朝薛安都【汾阳人少以勇闻宋武帝时随柳景元克闗陜为雍秦二州都统后为左军将军单骑斩鲁爽人比之关公斩顔良以功进爵为侯】薛辩【汾阳人父强有大志与王猛齐名辩俶傥有大畧初仕姚秦知其运衰遂弃归后仕魏立功位平西将军赐爵汾阴侯孙湖笃志于学为河东太守】裴骏【闻喜人父双硕后魏宏农太守骏幼聪慧兵乱袭闻喜骇率乡豪奔赴太武补中书博士崔浩目为三河领袖后转中书侍郎卒赠闻喜侯】裴敬宪【骏从孙学博才清后魏时举秀才髙第除太学博士工草解音律世有徳于乡贼过其宅辄相约不犯弟庄伯有才器博识多闻后魏临淮王引为记室叅军敬宪病庄伯昼夜侍侧遇病卒世嗟悼之】柳崇【解人方雅有器量学行后魏时举秀才髙第歴尚书郎中孝文尝遣崇检断盐池争讼及经畧荆郢累迁河中太守境内帖然】柳蚪【解人后魏大统中为洛阳行台郎中掌文翰后迁中书侍郎时人论文体古今之异蚪谓时有古今文无古今作文质论】柳世隆【解人晚年以谈义自髙喜弹琴古称柳公双琐为士品第一仕刘宋为武威将军子惔梁仆射惔子明义兴太守明子裘驸马都尉元帝时使魏江陵陷遂入闗中仕周封昌乐公】裴松之【闻喜人仕刘宋为中书侍郎注三国志其子骃注史记】裴延儁【闻喜人祖双彪河东太守父崧行平阳郡事延儁少孤孝事后母渉猎坟典后魏时举秀才累官至幽州刺史考绩为天下最后歴中书令】裴佗【闻喜人五举秀才再举孝亷以髙第除中书博士累迁赵郡守为政有方佗性刚所交皆名胜清白任真不事家产子让之为北齐清河守】裴果【闻喜人祖思贤父遵皆刺史果慷慨有志畧为后魏平阳郡丞以征讨功授河北郡守后从周文帝战河桥勇冠当时进爵为公】杨【正平人少豪侠仕后魏拜伏波将军元颢入洛孝庄帝南讨至马渚具舟以济王师颢平封肥如县伯后从孝武入闗进侯爵】裴寛【闻喜人祖徳欢魏中书侍郎寛弱冠以孝友称仕西魏歴防骑侍郎授都督与东魏战被擒遁还后封夏阳县男】裴侠【解人祖思齐拜议郎父欣西河守侠七嵗始能言聪慧异常从西魏文帝战沙苑以功进侯爵后为河北郡守清慎奉公号独立使君后周时进爵为公】裴邃【河东人徙夀阳仕梁累官广陵太守徙始安邃深沈有志畧歴北梁秦豫三州刺史为政寛明能得士心居身方正有威重及卒淮肥之间莫不流涕】裴文举【闻喜人西魏时为著作郎周孝闵践祚袭澄城县子累迁绛州刺史后入为司宪中大夫进爵为伯】裴叔业【闻喜人少有气干以将畧自许仕北齐累迁黄门侍郎封昌县伯后拜徐州刺史封兰陵郡公】乐逊【猗氏人明诗书礼乐春秋大义后周时除秋官府上士转少师氏下大夫明帝时霖雨逊陈时宜十四条拜太子谏议出为东扬州刺史赐安车衣服儒者荣之】薛聪【辩孙方正有理识后魏时为治书侍御史弹劾不避彊御孝文寄以心膂每欲进位苦辞不受魏主曰卿天爵自髙非人爵所能荣也子孝通博学有隽才累官常山太守】薛寘【汾隂人西魏时领著作佐郎脩国史累迁中书令后仕周以功进爵为侯时改物创制欲行周礼寘等斟酌详定焉】柳遐【闻喜人初仕梁萧詧称帝辞去读书詧殂行服后周时累徴不起武帝再征始起授霍州刺史导人务先以徳子靖歴河南广德两郡守人畏爱之】张元【后周芮城人年十六祖失明元昼夜祈祷一夕梦神人以金箆疗祖目越三日祖目痒因防之果明后人立祠谓之张府君庙】薛憕【汾阴人家贫躬耕以养祖母有暇则览文籍周文帝即位拜中书侍郎大统初仪制多阙周文令憕与卢辨等叅定之】柳机【觧人父庆后魏仆射机初仕后周为华州刺史隋髙祖欲受禅周臣皆劝机独义形于色后歴刺华冀两州俱称寛惠子述性明敏有干畧隋仁夀中为兵部尚书参掌机宻】薛道衡【汾阴人少负才名北齐时为散骑常侍与诸儒脩定五礼待诏文林馆后拜中书侍郎】柳庄【解人博览文籍仕梁为黄门侍郎隋髙祖在周辅政萧岿令庄奉书入闗及髙祖践祚庄又入朝髙祖深慰勉之庄明习旧章雅达政事苏威称其兼有世务学业】隋柳旦【机弟大业初拜龙川守开设学校大变其风徴为太常少卿判黄门侍郎事又柳肃者亦机弟为太子洗马坐除名炀帝召守礼部侍郎转工部每征辽东委守涿州】裴矩【佗孙学渉经史髙祖即位擢给事郎转吏部侍郎名为称职帝时与闻政事多歴嵗年后虽处危乱未亏亷谨之节】柳昻【机族凡父敏事后周歴清显昻在周致位开府及入隋加上开府复出为　潞州刺史乞建学制礼以移风俗髙祖从之】柳雄亮【机从弟父桧周华阳太守为贼所害雄亮年十四哀毁逾礼武帝时贼黄众寳率所部归长安雄亮手斩复讐累迁内史中大夫爵汝阳县子隋初进伯爵】裴蕴【闻喜人隋初平陈超拜开府礼赐优给歴洋真等州刺史考绩连最后权御史大夫】赵绰【河东人开皇初为大理丞处法平允累迁少卿髙祖尝以刑部侍郎辛亶衣绯禈谓为厌蛊欲斩之绰执不可帝怒命斩绰绰曰执法一心不敢爱死乃释之及卒帝为流涕】韩擒虎【河东人容貎魁岸文帝时拜庐州总管委以平陈之任及大举擒虎以轻骑五百直取金陵陈平进位上柱国】王通【龙门人幼笃学慨然有济苍生之志诣长安奏太平十二策不见用退居河汾教授仿古作经又为中説以拟论语大业初征不至及卒门人諡曰文中子弟凝子福郊福畤】张文诩【河东人父琚洹水令有清政教子侄皆明经自达文诩通三礼易诗书春秋三传家贫灌园为业仁夀中辟举不应事母至孝以徳化人及卒乡人立碑颂焉】唐裴寂【蒲州桑泉人仕隋歴侍御史晋阳宫副监賛唐髙祖起义兵及髙祖即位累迁尚书左仆射拜司空卒赠河东郡公】张元素【蒲州虞乡人初仕隋为景城县户曹窦建徳执将杀之邑人千余号泣请代释之唐太宗即位櫂侍御史迁给事中时治洛阳宫上书諌止魏徴叹其有回天之力歴太子左庶子】张志寛【安邑人居父丧哀毁尝为里正忽诣县称母疾急求归令问状对曰母有疾志寛輙病令疑其妄系于狱驰验如言乃慰遣之母终负土成坟髙祖遣使拜防骑常侍表其闾】柴绍【临汾人尚唐髙祖女平阳公主髙祖即位以功封霍国公贞观初平梁师都累加至镇军大将军】薛大鼎【汾阴人髙祖时为山南道副大使开屯田以实仓廪迁沧州刺史浚渠通商民歌曰新沟通舟楫利属沧海鱼盐至昔徒行今骋驷美哉薛公徳滂被】薛收【道衡子受学王通唐初为秦王府主簿从讨王世充及平刘黒闼收为书檄露布或马上占辞该敏如素搆后封汾阴县男子元超九嵗袭父爵髙宗朝拜中书令】薛元敬【少与从父收族兄徳音齐名世称河东三鳯唐初为天防府记室叅军又与十八学士之选后除太子舍人専掌文翰】王绩【通之弟隋大业中举孝悌亷洁授秘书正字还乡种黍莳药酿酒自供自号东臯子武徳初待诏门下省官给酒一斗饮至五斗不乱着五斗先生传及醉乡记贞观中撰隋书】薛稷【道衡曽孙属文如良金美玉书画皆名天下举进士累官礼部郎中更歴两省景龙末为諌议大夫昭文馆学士睿宗朝封晋国公】柳冲【蒲州虞乡人父楚贤隋末为河北县长归唐贞观中歴都督刺史皆有名冲好学多所研综景龙中修国史及姓系録唐兴言谱学者以路敬淳为宗柳冲韦述次之】薛仁贵【龙门人应募征辽白衣陷阵立竒功太宗曰朕不喜得辽东喜得虓将累官左武衞将军封河东县男子讷讷子徴并羽林将军畅金吾将军】王勃【通之孙父福畤为雍州司功叅军勃六嵗善文麟徳初对防髙第授朝散郎后以罪废官福畤坐勃故左迁交阯令勃徃省父道出洪州为阎都督作滕王阁序众叹其天才弟勔勮助皆第进士着才名】卢陵【龙门人举进士官至工部尚书读书龙门山注春秋孝经每以经义决时议】裴行俭【闻喜人贞观中举明经仕为长安令髙宗时累迁吏部侍郎典选有知人之明后拜礼部尚书卒諡曰献子光庭开元中拜相卒諡忠宪】裴琰之【闻喜人永徽中为同州司户叅军年甚少积案数百省决一日毕号霹雳手后为永年令有惠政子漼举明经迁监察御史睿宗当□造金仙玉贞二观漼諌止开元中拜吏部尚书】裴炎【闻喜人寛厚有竒节明经及第拜中书令武后废中宗炎固争请归政后大怒捕系狱坐死流岭南时其从弟伷先为太仆丞求面陈得失太后怒命杖于朝堂长流瀼州中宗复位召还累官五部尚书】张嘉贞【蒲州人以五经举坐事免后擢监察御史歴梁秦二州都督政以严办开元中拜中书令弟嘉祐任金吾衞将军每朝轩葢驺道盈闾巷时号所居坊曰鸣珂里】裴敬彞【闻喜人曽祖子通隋太中大夫哭母丧明与兄弟八人皆以孝称被旌表敬彞性警敏七嵗能文唐髙祖时为监察御史后歴太子左庶子武后时为酷吏所陷死岭南】裴守真【稷山人举进士六科连中天授中为司府丞以忤防出为汴州司马后为宁州刺史民懐其政子子余中明经累官冀州刺史次子耀卿擢童子科累官京兆尹请广漕运以实阙辅拜同平章事充转运　使置河阴集津三门仓省运费三千万緍】敬晖【平阳人累官侍中留守长安以治干闻诛三张迎复中宗以功封平阳郡王为武三思所搆贬琼州】柳泽【解人鲠介寡言笑风度方严景云中为铠曹叅军太平公主奏复斜封官泽诣阙上疏不报开元中为殿中侍御史周庆立造竒器进泽諌宗善之】张琇【解人父审素以隽州都督被诬为御史杨汪所杀琇徙岭南久之逃还杀汪吏捕以闻宗谓孝子不顾命杀之可成其志临刑琇色自如曰下见先人夫复何恨】裴冕【河东县人调渭南尉元宗入蜀拜御史中丞从肃宗至灵武与杜鸿渐等同劝进以功拜左仆射自制巾子人争效之号仆射巾】裴寛【琰之从子举拔萃累官河东刺史州久旱寛入境輙雨徙河南尹不屈附权贵拜礼部尚书卒寛兄弟八人皆擢明经任台省州刺史子谞擢明经代宗时为河东租庸盐铁使】吕諲【河东人第进士开元末歴殿中侍御史趋灵武见肃宗拜御史中丞所陈事皆纳后櫂同平章事出为江陵尹治有威惠民歌咏之】卢纶【河中人徳宗时韦渠牟表其才召见帝有所作輙使赓和纶与吉中孚韩翃钱起司空曙苗发崔峒耿湋夏侯审李端皆龙诗齐名号大厯十才子】裴遵庆【闻善人强学该综天寳中代宗朝累官尚书右仆射知选事每荐贤有来谢者輙以为耻谏疏皆削其稿所着有王政记曾孙枢第进士有经世才为朱全忠所害】柳芳【解人肃宗时与韦述缀缉吴兢所次国史凡百五十篇子冕博学富文词世为史官父子并居集贤院以议论劲切忤执政出为婺州刺史福建观察使】张延赏【嘉贞子博渉经史通吏治大厯初除河南尹治行第一更四镇所至民颂其爱后拜中书侍郎同平章事子宏靖元和中同平章事继祖父为相时号三相张家】王质【通五世孙少孤客夀春力耕养母讲学授徒无仕进意年逾四十始擢科累官谏议大夫以直谏出为虢州刺史后为河南尹终宣歙观察使清白畏慎所至有惠爱】樊泽【河中人举贤良方正有将帅器徳宗时累官山南东道节度使威惠着襄汉间后加尚书右仆射子宗师累官绛州刺史政暇留心文事为文竒古为韩愈所称】董晋【虞乡人擢明经拜祠部郎中持节使回纥徳宗立授御史中丞贞元中拜相后封陇西郡公四子全道著作郎溪秘书郎全素太子舍人澥太祝】范希朝【虞乡人徳宗幸奉天以战守功累迁御史中丞复为振武节度使边人不敢横宪宗时检校尚书左仆射歴朔方河东节度使时号名将】柳晟【解人少以孝闻从徳宗幸奉天自请説贼为朱泚捕系晟毁械夜亡间归奉天及车驾还京累迁山西南道节度使囘鹘还进公爵】柳宗元【解人从曾祖奭中书令父镇殿中侍御史宋元文章卓伟第进士中博学宏词科拜监察御史坐王叔文党贬永州司马徙柳州刺史为文益进与韩愈齐名世号柳柳州有文集传世】薛珏【河中人仕为干陵令以清白闻课第一迁楚州刺史徳宗命使者分诸道黜陟赵赞卢翰等交荐之拜中散大夫赐金紫除司农卿】裴潾【闻喜人笃学善书元和初擢左补闗迁起居舍人宪宗喜方士潾举秦汉事以谏帝怒贬江陵令穆宗立召拜刑部郎中卒諡曰敬】裴垍【闻喜人器局峻整举进士四迁考功员外郎翰林学士宪宗朝拜中书侍郎集贤殿大学士垍引李绛崔羣与同列及擢裴度等知制诰】裴度【闻喜人贞元初进士累官中书侍郎督师讨平淮蔡防勲封晋国公加中书令卒諡文忠度以身系天下轻重者三十年歴事四朝以全徳终始子识大理卿谂为学士】薛存诚【寳鼎人中进士第宪宗时累官御史中丞浮屠鉴虚倚宦防为奸坐事下狱存诚穷劾得□数十万有诏释之存诚不敢奉诏鉴虚卒抵死子庭老及进士第谠正有父风文宗时累官翰林学士】薛苹【寳鼎人七世祖道实隋礼部尚书父礼唐奉天尉苹为长安令歴虢州刺史宪宗时以治行迁御史大夫后封河东郡公】吕渭【河中人举进士建中末为礼部侍郎时中书省有古柳枯死徳宗自梁州还复荣茂人以为瑞柳渭令贡士赋之子温有竒表藻翰精好举进士官至尚书郎尝作凌烟阁功臣赞】薛戎【寳鼎人年四十不仕客阳羡山观察使辟署不就自放江湖间后因藩府交奏为河南令累迁浙东观察使所部苛禁悉弛之弟放举进士累官刑部侍郎】衞次公【河东人建中间进士歴殿中侍御史翰林学士顺宗立王叔文等弄威柄次公多所持正后以检校工部侍郎为淮南节度使】崔元亮【慈州人擢进士第元和初为驾部员外郎清慎自持大和中改谏议大夫每迁官輙让形于色文宗时以直谏著名朝廷推为宿望移疾归东都召为虢州刺史】司空图【河中人咸通末擢进士拜谏议大夫不起图本居中条山王官谷遂隠不出作亭观素室悉图唐兴节士文人时盗贼所过残暴独不入王官谷士人依以避难哀帝弑图闻不食而卒】五代裴迪【河东人为人明敏善治财赋精于簿书梁太祖用兵四方留迪以调兵赋太祖自岐还将吏皆赐迎銮叶賛功臣太祖曰叶賛之功惟裴公有之他人不足当也】裴皥【河东人仕唐为礼部侍郎每陈朝廷阙失宰相桑维翰皥所放进士维翰过皥皥不迎送人问之曰我见桑公于中书庶寮也桑公见我于私第门生也何迎送之有】刘训【永和人仕唐至彰武军节度丹阳等州观察制置使后封开国侯赠太尉】袁彦【河东县人少以趫勇应募尝从周世宗讨淮南累官彰信军节度使宋初加检校太尉】宋王继勲【陜州平陆人初仕周歴宪麟等州刺史宋初授道州刺史上南汉可图状王师南伐以为贺州道行营都监继勲有武勇在军阵常用铁鞭铁槊铁檛军中目为王三铁】苗训【河中人善天文占候之术周末以散指挥使从宋太祖北征视日上复有一日久相摩荡指谓楚昭辅曰此天命也后累官检校工部尚书子守信知算造乾元厯累官至司天少监】董孝章【解州人真宗时十世同居同时又有潞州邢濬八世同居隰州赵友七世同居以所在请加旌表从之仍蠲其课调】刘综【虞乡人雍熙初举进士累官陜西转运副使景徳中拜枢宻直学士知并州综强敏有材所至以干治称弟绰举进士官至刑部郎中】薛田【河东县人少师种放与魏野友善进士起家歴知河南府天雄军益州累迁右谏议大夫知延同二州卒田性和厚初以干敏数为大臣所称】姚宗明【河中永乐人其十世祖栖云以父死于边庐墓终身唐时表其门栖云生岳岳生君儒君儒生师正四世皆庐墓至宗明十世同居庆厯中复其家是后又三世同居孝睦不替】王曙【河汾人唐东臯子绩之后徙居河南中进士第咸平中累官枢宻直学士知益州仁宗时拜同中书门下平章事卒谥文康子益柔少力学通羣书官至龙图阁直学士知应天府】薛奎【绛州正平人举进士第一乃推里人王严而处其下仕为隰州推官能辨疑狱累官枢宻直学士知益州仁宗时叅知政事卒諡简肃奎性刚不茍合遇事敢言尤能知人】孙复【晋州平阳人举进士不第退居泰山着春秋尊王发防十二篇范仲淹富弼荐擢校书郎国子监直讲召为通英説书迁殿中丞卒仁宗命其门人祖无择就其家得书十五万言録藏秘阁】张观【绛县人中服勤词学科第一通判解州仁宗时权御史中丞条上十余事拜同知枢宻院事后迁尚书左丞卒观趣尚恬旷持亷少欲仁宗尝飞白书清字赐之以赏其节】薛顔【万泉人举三礼中第歴河东陜西转运使河中浮桥嵗为水所败顔酾上流为支渠以杀水怒因取渠水溉田民颇利之仁宗即位迁给事中】司马池【陜川夏县人少丧父家赀数十万悉推诸父而自力读书举进士知光山县仁宗朝自知鳯翔府召知谏院表恳免上曰人皆嗜进池独嗜退官至天章阁待制知晋州长子旦清直敏强累官知安州从子里官至太常少卿】刘永一【夏县人孝友廉谨熙宁初巫咸水溢民多溺死永一持竿立门前见他人物流入者輙为擿出之乡人负债不肯偿立焚其券兄太为医助教居亲丧不饮酒食肉终三年司马光传之以为今士大夫所难】司马光【池次子寳元初进士累官端明殿学士知永兴军上疏极言青苗助役法不便出判西京留台退居洛十五年哲宗初立召拜左仆射罢青苗法人谓元祐相业有旋干转坤之功著述甚多卒赠太师封温国公諡文正子康端谨至孝举明经累官司谏直集贤院】侯仲良【河东人父道济娶程珦女仲良呼二程为舅氏从之游人欲馆仲良者仲良见其家壁垂佛像几积佛书即去之朱子称其学清白劲正】薛向【顔之孙制置解盐兼提举买马又歴知数州皆有能声元丰初同知枢宻院事卒諡恭敏向干局絶人尤善商财计算无遗防子绍彭有翰墨名中子嗣昌官至刑部尚书】司马朴【光兄旦之孙少育于外祖范纯仁绍圣党事起父宏坐上书论辨得罪责永州病失明后朴以纯仁遗恩补官靖康初以兵部侍郎使金握节而死赠兵部尚书諡忠洁】赵鼎【闻喜人崇宁中进士随髙宗南渡累官殿中侍御史陈四十事迁御史中丞初鼎荐张浚后并相协心以图兴复之功与秦桧论和议不合罢政谪岭南在吉阳不食而卒孝宗时赠太傅丰国公諡忠简】孟宗政【绛州人父林从岳飞至随州因家焉宗政有胆畧为京西钤辖驻劄襄阳屡败金人代许国为荆鄂都统制置忠顺军威振境外金人呼为孟爷爷宗政好贤乐善于有功者怨必赏有罪者亲必罚死之日边城为罢市恸哭子珙亦为名将】金梁襄【芮城人性頴悟日记千余言大定初进士世宗将幸金莲川襄上疏极谏以直声闻擢礼部主事累迁保大单节度使卒襄于春秋左传至于地理氏族无不该贯】李革【河津人性頴悟读书一再诵輙记不忘举进士累官户吏二部尚书贞祐中拜叅知政事后出知平阳府城被围屡出战禆将出降革自杀赠尚书右丞】段铎【稷山人政隆初与族人段仲珪同登进士人号其里曰双桂铎累官中奉大夫华州防御使防军后以功封武咸郡开国侯】李愈【绛州正平人慷慨尚志节正隆中进士为监察御史弹劾无所避累迁刑部尚书在朝多所建明后封陇西郡侯卒諡清献所着有狂愚集】李复亨【荥州河津人年十八登进士调临晋主簿贞祐间迁翰林直学士行三司事后拜叅知政事兼脩国史出为安国军节度使元光初城破自杀】李献甫【河中人与其从兄献卿献诚献能皆以文学名相继擢进士献甫博学有干局心所到处人不可及歴镇南京节度副使死于蔡州之难所着有天倪集】冯延登【吉乡人举进士为诗文皆有律度兴定中累官国子祭酒正大末假翰林学士承旨使元被留使招降鳯翔不从髠羁丰州后放还歴礼吏二部侍郎汴京陷投井死】元靳和【曲沃人居乡喜周贫乏导人以善金贞祐间兵扰团结乡人保障后仕元知绛阳军政治公平子用六嵗从张理之学仕为曲沃翼城令累官佥岭北湖南亷访司使以同知晋宁路致仕父子忠荩士林称之】阎忠【平阳和州人父衍事金没于王事忠避兵山东家于髙唐其子复善属文仕元累官翰林学士承防】姚天福【绛州人父居实徙鴈门天福读春秋通大义至元中拜监察御史时诏罢各道按察使天福言不可权臣不悦左迁天福衡州路同知不就后拜叅知政事大兴尹畿甸大治】许国祯【曲沃人博通经史尤精医术金末避地嵩州后寓太原元世祖在潜邸徴至治疾刻期而愈至元中为礼部尚书尝上疏言事多见施行所荐引皆知名士卒追封蓟国公子扆官至大司徒】王士元【平阳人举进士歴官风宪迁国子司业以崇文少监致仕士元持身亷正文行政事皆可师法所着有拙庵集】贺贲【隰州人父种徳徙居京兆贲有材畧善攻战闗中兵后积尸满野贲为大冢收瘗之尝治室得白金七千余两乃持五千两献世祖以助军后以贲总管京兆诸军奥鲁卒追封雍国公諡贞献子仁杰及孙惟一相继为上都留守】王防亨【平阳人成宗时给事东宫歴太子宾客累迁至中书平章致仕封晋国公卒諡清宪所着有康庄文集】邢飞翰【霍州人性刚果以荐为内御史巴延専政飞翰面质其非叅议佛嘉律奸邪复廷劾之后以两淮盐运司同知致仕元末兵乱被执不屈而死追封工部尚书諡忠义】尉迟徳诚【绛州人父鼐金潞州知州徳诚累官太子家令司丞得侍仁宗左右数荐士出未尝语人选为河东山西道宣慰司同知击奸吏寛税敛延祐中拜辽东廉访使】徐毅【赵城人累官监察御史力陈台省为治之要迁至刑部尚书中书叅议御史中丞能弥纶庶政及卒追封平阳郡公諡文靖】张翥【襄陵人以诗文知名负大节至正中累官翰林侍读学士兼国子祭酒勤于诱掖后以学士承旨致仕封潞国公所为诗文甚多仅存律诗及乐府三卷尝集兵兴以来死节死事之人为书曰忠义録】李谦亨【曲沃人英宗时以儒进歴内台御史时创西山寺谦亨与御史四人上疏切谏决杖文面安置奴儿干由是海内知名后召还授浙东海右道廉访使封陇西郡侯卒諡忠肃】傅起岩【汾西人初为丞相掾歴西台治书陞中书左丞知经筵事后拜西台中丞多着勲绩卒諡正献】裴居敬【蒲州人累官云南行省叅政居敬积学励行家蓄书至二万余卷】郭思贞【蒲州人以儒进拜监察御史累迁南台治书西台中丞奎章阁大学士卒諡文宪】牛光祖【襄陵人以才辟总管府掾授户部主事后累迁云南行中书省叅知政事】杨守则【翼城人初授翰林院检阅官迁内台御史陞户部侍郎再迁大都河间路总管守则同县有郝温者由太学上舍累官四川行中书省郎中迁防州路总管】褚君实【石楼人沈黙有器局泰定中为嘉兴路治中累官淮东廉访副使汝頴盗起君实极力守淮安多所斩获城陷力鬬被执为贼所脔守淮安凡五年殆数十百战精忠大节人比之张巡事闻追封衞国公諡忠肃】乔彞【晋宁人性髙介为诗文有法自号芸斋至正中贼陷晋宁城中死者十二三彞整衣冠聚妻子家有大井彞坐井上令妻子軰循次投井中而已随赴之贼平赠彞临汾县尹諡纯洁】本朝袁泰【万泉人洪武四年进士授湖广县丞累官右都御史处心防直执法不移理枉伸寃祛除民害一时良善获安奸邪不得肆志】蔡瑄【荥河人洪武中以仪礼司序班累官通政使出纳以公劾正乖谬百司肃然以养疴还卒于道讣闻御制文以祭并赐赙镪复其家三年】蔺芳【夏县人洪武中举孝亷授刑部员外郎累官工部右侍郎才能著称】祝春【蒲州人洪武中以儒士举为通政司防议累陞詹事府少詹事学行超卓】髙铎【绛州人才识明敏登洪武乙丑进士第累官至刑部侍郎】昭【浮山人洪武中进士累官刑部尚书嵗壬午靖难师入金川门昭被执抗骂不少屈死之塞通纪】李寅【临汾人才识卓异登洪武庚辰进士第初授陜西安寨知县有善政爱民累官陜西布政司右叅政】贾正仪【闻喜人优于文学洪武中举秀才授河南道试监察御史有直声累官河南布政司左叅政】马负图【临汾人洪武末中京闱乡贡初授户部主事勤能著称累官河南左布政使】王锡【翼城人永乐戊子乡贡授户科给事中累官通政司右通政为人忠厚勤慎不事脩饬僚属敬爱之】薛瑄【河津人永乐末登进士官大理寺左少卿以狱事诖误闻居正綂七年起大理寺丞累陞礼部左侍郎以疾致仕瑄出处大节光明峻洁于富贵利达泊如也为理学名臣时呼为薛夫子卒諡文清　名臣録】李素【安邑人宣徳庚戍进士授户科给事中累官通政司右通政刚直有为敷奏详雅时论称之】陈浩【吉州人宣徳中进士除行在兵科给事中累官四川布政司左叅议　省志】王约【猗氏人父早丧母遘风疾不能动约朝夕扶持躬侍汤药母亡庐守墓侧不御酒肉者三年正綂初旌为孝子　省志】陶铨【绛州人登正统乙丑进士歴官陜西布政司叅议子玺进士累官户部员外琰成化辛卯乡试第一　省志】柴良【襄陵人由举人授广安知州冦至州治左右请避之良不可且曰吾清官冦来何为且郡章将谁属耶独懐章坐中堂竟过害郡人哀慕立祠祀焉　省志】冯祥【蒲州人轻财重义不事佛老凡冠婚丧祭一遵朱氏家礼乡里咸取则焉薛文清公尝赠诗曰谁道今人不古人其异于流俗如此　省志】韩文【洪洞人成化初进士由工科给事中歴官尚书説者谓其愚似寗子而竟保其身老似武公而不弛于学卒赠太保諡忠定志略】
　　列女赵姬【晋文公女也初文公为公子与赵衷奔狄以狄女叔隗妻衰生盾及返国又以姬妻衰生原同屏括楼婴姬请迎盾与其母既至姬请立盾为嫡子使三子下之以叔隗为内妇而已下之及盾为正卿请于成公曰防君姬氏则臣狄人也遂以中子屏括为公族大夫】伯宗妻【伯宗晋大夫贤而好以直辨凌人妻曰夫子好直言枉者恶之其危可立待也子何不预结贤大夫以托州犂焉伯宗乃得毕羊而交之未几宗伯以譛死毕羊乃送州犂于荆遂得免焉】叔姬【羊舌子之妻也羊舌子好正不客于晋去而之三室之邑邑人相与攘羊而遗之羊舌子不受姬曰不如受而埋之以明不与后攘羊事发都吏至发羊而视之其骨存焉都吏曰君子哉羊舌子不与攘羊之事矣】范氏母【晋范献子之妻其三子游于赵氏简子乗马园中园中多株问曰奈何其少子曰可以三悦使民简子从之少子归伐其谋母叹曰终灭范氏者必是子也夫伐功施劳鲜能布仁乘伪行诈莫能久长后智伯灭范氏君子谓范氏母为知难本】弓工妻【晋繁人之妻平公使繁人为弓三年乃成公引之而射不穿一札公怒将杀弓人其妻请见曰妾夫造弓为之亦劳君不能射反以杀人妾闻射之道左手如拒右手如附枝右手发之左手不知平公以其言而射穿七札繁人立得出而赐金三镒】曲沃负【魏大夫如耳母也秦立魏公子政为太子魏哀王使使为太子纳妃而美王将自纳焉曲沃负因欵王门而上书王然其言勤行自脩劳来国家而齐楚强秦不敢加兵焉】敬氏【河东人樊防仁之母名像子生会仁而夫丧母兄潜许人矫称母患以召之既至觉之即携会仁遁归兄追及逼与俱返像子誓以必死兄乃止会仁年十八卒母亦终像子曰夫死子亡老母不幸义无久活不食数日死】裴淑英【安邑裴矩之女适李徳武方逾嵗徳武坐事徙岭南矩上表离昏徳武亦谓淑英曰我无还理汝必配他族淑英曰夫天也天可背乎愿死无他志后十年矩欲嫁之淑英断发不食矩不敢夺其志徳武后赦还遂为夫妇如初】卫孝女【夏县人字无忌年六嵗父为乡人衞长则所杀无忌常懐复讐之志其从父延客长则在坐无忌遂以砖击死之诣吏请就刑太宗特免其罪赐之田宅以礼嫁之】赵氏女【平阳人年二十未嫁冦乱被驱迫以行度不能免绐贼曰吾取所藏金以遗汝贼信之遂还投于厠而死】柴氏【襄陵人夫秦闰夫前妻遗一幼子未几柴亦有子闰夫死柴辛勤纺绩遣二子就学至正末长子被累法当诛柴诣官泣诉曰吾次子性从恶非长子也次子亦自以为罪鞫之至死不易言官讯之得其情义柴之行遂释其长子而次子亦得不死事闻旌之复其家】李氏【临汾张晟之妻元末晟为干州学正卒时闗中兵起道梗不能还子文瑗甫九嵗李纺绩度日兵稍息遂与子负骸骨归葬守志不易本朝永乐初诏旌其门】萧伯政女【平陵人女年十九适举人姜某未几而姜卒子一嵗女孀居四十余年贞洁无玷永乐八年旌表之　省志】张氏【告州人张顗女年十九适郝铭甫三嵗铭卒守节五十余年始终无玷正綂十二年旌为贞节之门　省志】崔参妻【信氏闻喜人年二十三夫亡舅姑令再适信弗从守节五十六年始终一日天顺间事闻诏旌异之　省志】胡氏【洪洞人胡复中女年十六适续慧阅六载而夫亡胡年二十二即矢志纺绩贞节不渝成化二年旌表其门　省志】
　　仙释马丹【晋狄人文侯时为大夫献公时为幕正公灭狄杀恭太子丹去至赵宣子时乗安车入晋都侯大夫灵公欲仕之逼不以礼有迅风发丹入回风中而去北方人尊而祠之】王乔【河东人汉明帝时为叶令乔有神卫每朔望自县诣朝帝怪其来数宻令太史伺之言其临至輙有双鳬从东南飞来举罗张之得一舄乃所赐尚书官属履也后天下玉棺乔沐浴寝其中葬城东南土自成坟百姓庙祀之】孙博【河东人读书能属文晚学道能使草木皆为火光照耀数十里行大水中身不沾濡人有疾指之言愈即愈出入山间石壁如有穴者后入林虑山合神丹仙去】曹仙媪【不知何许人常擕幼女引一犬息马鬬闗柳下一日至河将渡舟师拒之媪擕女与犬凌波御风须臾登岸俄又登东岸石龛遂与女及犬俱化龛中土人立庙祀焉】张惠明【赵郡人结庐中条山遇混元子受髙举之道行之道学超羣唐太宗诏入内殿致醮有感封妙济大师寻至西岳尸解焉】罗通防【临晋人少时采薪山中遇阎使君宷谓曰子骨相巉□可学长生遂冠褐五老山学歩虚絶粒唐贞观中忽一日谓人曰我归明日大会士庶万人俄雷震地下青龙跃出通防遂跨而登仙】张果【隐中条山世传数百嵗其貌如年六七十者往来汾晋间尝乗白驴休则叠之如纸置巾箱中乘则以水噀之复成驴矣武后召之即死元宗召之来寻还山号通元先生】侯道华【芮城人或云自峨嵋山来诣中条道靖观寺周悟仙恒如风狂人登危立险如履平地又好子史手不释卷因殿宇坏登梁葺之得小金合中有丹遂吞之后上松树顶与云鹤盘旋凌空而去时唐宣宗大中五年也】吕嵓【蒲州永乐县人唐防昌中两举进士不第遇钟离子传延命之术已而尽得金丹之妙时游湘潭岳鄂及两浙汴谯间出入隐显人莫之识自称囘道人四月生号纯阳真人】吕道章【垣曲人金大定间为县吏夜梦神人告以脩道寤即避役居洪庆观道成治疾疫民间时有竒验比脩观宇买木管州山放栰逺近不一皆有道章身董之既讫工乃解衲置黄河水面道章坐其上顺流而去不知所之】景素阳【襄陵道士师事梁古宾居阜山道院元末兵乱乡人匿山中唯素阳与师不去兵至求财不得欲杀古宾素阳曰师老矣愿以身代兵即以刀砍素阳刀忽断为三兵皆惊异罗拜而去】昙延【蒲州栖岩寺僧家世豪族宦周齐间延年十六身长九尺余垂手过膝目光外射初闻讲涅槃悟旨隋开皇间旱命延祷之甘雨大注临终遗启云法王御世最荷深思防持三寳始终莫二言讫而逝】金舌和尚【赵人脩道中条山唐开成间睿宗三召不至乃截其舌以进睿宗命焚之化为金舌夜哦经如故遂以金舌名之】志寛【河东人博览诸经以湼槃地论为心要时以邑多虎都督张逊命寛祷之其患遂息唐贞观中蒲晋旱寛曝烈日中二日须臾大雨合境霑足】圆镜【本朝临县人早悟诸经宻防尝游隰州妙楼山石室寺一日至北门瓦窑坡上凿洞构庵龛坐其中嘱其徒曰吾将归矣众问其期曰来日耳至期沐浴更衣焚香趺坐説偈而逝】



　　明一统志卷二十
<史部,地理类,总志之属,明一统志>
　　钦定四库全书
　　明一统志卷二十一
　　明　李贤等　撰
　　大同府【东至直保安州深井界三百六十里南至太原府代州鴈门闗二百九十里西至大同右衞黄土山墩二百三十里北至本府旧宣宁县猫儿庄一百二十里自府治至京师九百里至南京三千五百里】
　　【粮一十二万六千石零】
　　建置沿革禹贡冀州之域虞周属并州天文昴毕分野春秋时北狄所居战国属赵秦为云中鴈门代郡地东汉末郡废三国魏属新兴郡晋改属鴈门后魏徙都平城置司州牧及置代尹又置北恒州后周并废隋以其地属代朔云三州唐初复置北恒州治云中县寻废开元中置云州天寳初改云中郡乾元郡复为云州五代唐以云州置大同军节度辽陞为西京府曰大同金因之元改置大同路本朝改为大同府领州四县七
　　大同县【附郭周大同川地战国赵置云中县汉为鴈门郡平城县地东汉末废曹魏复置属新兴郡晋属鴈门郡后魏属代尹北齐置云中县隋初改为云内县属朔州后属马邑郡唐初废贞观中置定襄县寻废开元中复置改县曰云中为云州治辽析云中置大同县金元仍旧本朝因之编户二十六里】懐仁县【在府城南七十里本秦云中县地汉置沙南县属云中郡后魏时废隋初为云州地大业初置大利县属定襄郡唐属云州辽始析云中县地置懐仁县因阿保机与晋王李克用面会东城取怀想仁人之义故名金陞为云州元复为懐仁县属大同路本朝因之编户八里】浑源州【在府城东南一百二十里战国时属赵代郡秦属鴈门郡汉为平舒崞二县地属鴈门代郡东汉末废后魏属神武郡隋属鴈门郡唐置浑源县以川为名属应州辽因之金以县置浑源州元初改县曰恒阴至元初省入州本朝因之编户一十四里】应州【在府城南一百二十里古唐国地战国属赵为代郡地秦为阴馆县地属鴈门郡汉因之东汉末废后魏属神武郡北齐改属大平郡后周郡废置阴城隋废唐置金城县以县置应州以龙首鴈门二山南北相应故名五代时唐置彰国军节度辽金仍旧元仍为应州本朝因之以金城县省入编户二十里领县一】山阴县【在州西六十里秦为鴈门郡阴馆县地东汉末废后魏置平齐郡隋为神武县地属马邑郡唐废辽置河阴县属应州金改山阴县置忠州元并入金城县后复置本朝因之编户七里】朔州【在府城西南二百八十里战国时地属燕秦为代鴈门二郡地汉为马邑县地属鴈门郡东汉末废魏置新兴郡晋改新昌郡后魏置桑干及神武二郡又于定襄故城置朔州北齐改神武曰太平改桑干曰广宁后周郡罢以朔州置总管隋大业初改州为马邑郡治鄯阳唐复改朔州天实初改马邑郡乾元初复为朔州五代时唐陞镇武军辽为顺义郡宋改朔宁府金仍为朔州元属大同路本朝以鄯阳县省入编户八里领县一】马邑县【在州东四十里本秦县汉属鴈门郡北齐属广安郡隋初郡废以县省入鄯阳县属朔州唐复于大同军城置马邑县建中间尝徙朔州治此五代时唐置寰州及寰清县辽罢为马邑县金置固州元州废县存本朝因之编户四里】蔚州【在府城东南三百五十里春秋时属晋战国属赵秦置代县属代郡汉封代王于此为代国东汉末废后魏于此置灵邱郡后周兼置蔚州隋郡废州存大业初州废唐复置蔚州治灵邱至徳初改安边郡后复为蔚州辽置忠頥军金为蔚州元至元初省州为灵仙县属宏州寻复为州属宣徳府本朝洪武四年改今属编户一十五里领县三】广灵县【在州西六十里本汉代郡延陵县地东汉废唐为安边县地后改安边曰兴唐属蔚州五代时唐置广　灵县辽属蔚州金元仍旧本朝因之编户八里】广昌县【在州南一百五十里古为飞狐口汉置广昌县属代郡东汉属中山国晋属代郡后周治五龙城隋仁夀初改曰飞狐县属易州唐初侨治易州之遂城遥属蔚州贞观中复故地宋陞为飞狐军辽复为飞狐县金元仍旧本朝复改广昌县编户四里】灵丘县【在州西南一百五十里本汉县属代郡因赵武灵王葬此地故名东汉省后魏复置属灵丘郡隋初郡罢以县属蔚州大业初州罢以县属鴈门郡唐复属蔚州五代时辽因之金置成州元复为灵邱县属蔚州本朝因之编户一十里】
　　郡名云中　代郡【俱战国时名】
　　形胜北临广野【寰宇记自代北至云朔等州北临广野封畧之内南北错居】緜亘千里【同上大同以西紫河以东横亘而东至碣石以来緜亘千余里】用武之地【通鉴前代以来用武之地寄任之者必文武兼资焉】平坡峻坂【宋朱弁应州记南山之麓平坡峻坂林木深秀焉】胜槩所聚【朱弁朔州利涉桥记东距马邑西直鄯阳南接天池北连洪涛此胜槩所聚】柏梯竒观【朱弁浑源州记柏梯凌峙于南山之北南山层峦叠巘林木深鬰而香炉峯孤起屹立此柏梯之竒观也】古道极崄【元志蔚州广灵有隘口山层崖刺天古道极崄】京师藩屏【郡志东连上谷南达并恒西界黄河北控沙漠实京师之藩屏也】三面临边最号要害【同上】
　　风俗质直朴野【汉志】俗尚武艺【郡志俗尚武艺风声气习自昔而然】垦田为生【应州图经人民淳厚垦田为生】淳厚守业【浑源州图经四民气禀淳厚各守所业而不变迁以勤俭相能】节用恭谦【元志朔州其民敬老慈幼节用恭谦勤于耕耘务于牧养】去华从俭【同上蔚州之民性质无谄去华从俭以耕织为生】
　　山川白登山【在府城东七里上有白登台即匈奴冒顿单于围汉髙帝处梁元帝横吹曲云朝跋青陂道暮上白登台谓此】雷公山【在府城西北一十里有雷公庙及龙亭每旱祷之輙应】武州山【在府城西二十里武州川水出焉峪中有石窟寺魏孝文帝尝幸焉山下有耿氏三金皇统间建塔上有志云父曰光禄子曰银青孙曰昭勇】七峯山【在府城西南四十五里】纥真山【在府城东北五十里纥真犹汉言千里其山冬夏积雪故谚曰纥真山头冻死雀何不飞去生处乐亦名纥干山】方山【在府城北五十里山顶有拓跋魏二陵及方山宫故基】奚望山【在府城北九十里俗曰岐王山】神山【在府城北四百里】七寳山【在府城北四百余里故丰州境山下有古城相传即汉五原郡或云金筑此以屯兵】黒山【在府城西北四百五十里古丰州境与云内州夹山东西相连】石碌山【在府城西北五十里故平地县东四十里山出石碌】官山【在府城西北五百余里古丰州境山上有九十九泉流为黑河】清凉山【在怀仁县西二十里山有砖塔及有利国铁冶】锦屏山【在懐仁县西南二十五里山旧有瓷窑及铁冶】金龙山【在怀仁县西南三十五里有泉与马邑金龙池脉相通故名】恒山【在浑源州南二十里即北岳也水经谓之元岳其山髙侵云汉舜北巡狩至于恒山即此山有天峯岭大茂山安王石龙泉观及通元谷歩云路望仙岭碧峯嶂虎风口集仙洞白云堂紫芝峪潜龙泉琴基台会仙府聚仙台得一庵夕阳岩白虎峯古老岭石脂图白龙洞】柏山【在浑源州南与恒山形势相连东有惠岭秀丽可爱】翠屏山【在浑源州恒山之南其秀丽如翠屏然】五峯山【在浑源州东五峯如削】昼锦山【在浑源州西北二十五里元孙公亮由御史仕至尚书而还故名】封龙山【在浑源州西南四十五里金末李冶元好问张徳辉尝游此山时号龙山三老又有刘京叔麻信之诸人题咏】玉泉山【在封龙山东北五里形势相连上有泉洁如玉】龙首山【在应州北山之南跨云中】鴈门山【在应州南山之北与龙首山相望故州以应名】云山【在应州东南四十里】翠从山【在应州境】龙湾山【在应州南四十里亦名南山山有龙池遇旱祷之多应】香峰山【在应州南四十里】复宿山【在山阴县南三十五里金王拱碑云文殊大师经行留宿处】黄花山【在山阴县北四十里一名黄堆】龙门山【在山阴县亦名隘门上有御射台后魏文成帝尝射于此刻碑阴有从臣姓名】翠峯山【在朔州西南七十里东连石碣峪北接马騣山南通宁武军山口西至陀罗台山盘踞二百余里山阳有石洞中有石佛】蒋山【在朔州西南八十里】燕京山【在朔州南一百二十里一名管涔山有天池在山上汾水出焉】东灵山【在朔州西旧武州境金初萧融为武州刺史尝于此山建台亭以备游观】神武尖山【在朔州即武州山之别峯也贺拔氏宗族居于此】元姬山【在朔州后魏道武侍姬李姓善讴卒葬此山故名】牟那山【在朔州北三百里隋大同城旧墟在此山近有耳觜城及秦长城】天徳山【在朔州北汉李陵自居延行至天徳山辽太祖平党项遂破天徳掠吏民以东皆此地】来山【在朔州北三百四十里辽主天祚避女真奔夹山即此】洪涛山【在马邑县西北一十里一名累头山灅水出焉俗名洪涛泉山下有桑干河神庙碑刻具存】紫金山【在马邑县南髙二十里连亘数百里】九宫山【在蔚州东三十里金章宗曽避暑于此因号九宫山有九宫口过通易州金置巡检司过东有永宁等口】五台山【在蔚州东三十里峯峦秀出上有金河等十余寺详见太原府】玉屏山【在蔚州西北六十里西接襄山金李纯甫自号玉屏山主】髙是山【在蔚州西北七十里滋水出焉其东三十八里有枚廻岭山麓相接】倒刺山【在蔚州东七十里一名雪山俗传灵仙所居】襄山【在蔚州北八十里西接应州】千夫山【在广灵县西北五里相传前代遣千人取花斑石祭祷而后取今神祠尚在县民祈福于此】加斗山【在广灵县东南十五里上有圮城形迹犹存】天井山【在广灵县西南二十里有天井寺故址寺有井深五六尺虽旱不竭旧尝引此水入防】九层山【在广灵县北二十五里山出花斑石】香山【在广昌县西南一十里上有古寺松柏葱鬰号为胜境】白石山【在广昌县东南三十里山多白石有白石口路通保定府唐县过东冇浮图峪口】太白山【在灵邱县南一十里山有钟乳穴穴中乳滴如悬穂然】隘门山【在灵邱县东南二十里壁立直上极险隘后魏于此置义仓宋设闗防以讥禁行旅】玉华峯【在浑源州南峯峦秀丽形如削玉故名】双化岭【在府城西三十里盘踞百有余里岭西有古寺遗迹世传有二僧共化于此故名本朝王达善诗桦树亭亭立涧隈两僧遗迹已　成灰夜深风响崖前叶疑是双笻歩月来】牛皮岭【在府城东六十里有牛皮闗】黄花岭【在山阴县北四十里】太和岭【在马邑县东南六十里岭北口西山上有佳吉寨】雕窝崖【在广昌县东六十里旧有银洞今塞】奄遏下水海【在府城西北二百里水潮无常纳大小大滙小滙四河及银海水诸细流】海子【在懐仁县东一十五里周回三十里其西北有泉深不可测遇旱祷雨輙应】黄河【北自古东胜州界而来歴废武州西北二百五十里南流入太原府保徳州界】桑干河【在府城南六十里源出马邑县北洪涛山下与金龙池水合流东南入卢沟河】金河【在古云内州东南一百五十里西流入天瑞泊其泥色紫故名】紫河【自古丰州西北黑峪口发源西流至云内州东合黑河】黒河【在府城西北四百里古丰州界源出官山西流入云内州界至东胜州入黄河又有大盐没越二泺俱在丰州界】灰河【在朔州南三里源出宁武军山口北流至洪崖村伏流十五六里南出经城南至马邑入桑干河】呕夷河【在蔚州境寰宇记出灵邱县西北髙是山周职方曰并州川曰呕夷谓此今名唐河】葫芦河【在蔚州城北其水上槽狭下流濶有似葫芦然发源自广灵县丰水而来下流入安定县西界】武州川【俗曰合河出武州山西白羊山溪谷中流至府城南十五里东南流注如浑水】浑源川【在浑源州西南源出叹士峪分流至州西北滙为大泽西流入神溪溪中有孤石方一亩髙一丈余上有律吕神祠祠下水曲折而西北入桑干河】崞川【在浑源州东北发源至应州西安镇折而北流注桑干河】居延川【在朔州北云内州境一名居延泽汉苏武尝困于此泽】如浑水【一名街河其水雨源合为一歴府城东而南流与武州川水会注桑干河】御水【在府城东上有石桥桥下有金大定中所立边元忠碑】水【在浑源州恒山南七十里西南合温泉水温泉出喧峪其水温热若汤浴之能愈百疾】灅水【源出马邑县西北洪涛山即桑干之源也汉书谓之治水水经谓之溹涫水】丰水【在广灵县治东南平地一山山下乱泉涌出东流为葫芦水有丰水神祠在焉】涞水【发源广昌县东南流入保定府易州界一名拒马河】滋水【在灵邱县西南枚回岭悬流五丈湍激之声震动山谷】天瑞泊【在古云内州之西】金河泊【在府城西五百里东胜州境上承紫河南流入黄河】君子津【在古东胜州界汉桓帝时有大贾赍金行至此死津长为埋之其子寻父丧至悉以与之一无所取帝闻之曰君子也遂以名津】木涧【在广昌县唐干宁间李克用讨燕帅刘仁恭遇战于此】沙井【在府城西北四百余里丰州西北其外即界濠旧沙陀地也】金鳯井【在应州治相传晋王李克用生时有金鳯飞出故名】觉山井【在灵邱县东南三十里环堵皆山而井在其中深几三百尺】石窟寒泉【在府城西三十五里石窟寺左王达善诗一脉元从石罅来湛于秋镜緑于苔羗胡不解煎茶法下马争分涤酒杯】白道泉【在大同县相传即饮马长城窟处】杨泉【在朔州尝有鲤鱼化虹之异】暖泉【在蔚州西其水夏凉冬暖可资灌溉】金波泉【在蔚州代王故城其味甘美】白马泉【在灵邱县西北四十里旧传汉文帝在潜邸时经此乏水驺从皆罢困帝祷之忽有白马跑地得泉故名】乳泉【在浑源州西】灰泉【在懐仁县东二十五里元大徳乙巳夏大同地震有声如雷怀仁县地裂二所涌出尽黑漂出松柏朽木即此泉也】莎泉【在懐仁县后魏尝以此名县】沙家泉【在山阴县】小浦泉【在马邑县】莲花池【在蔚州东北】天池【在燕京山原之上方一里余其水虽旱不涸潦不溢渊深叵测潜通桑干河池东隔阜又有一池清深镜洁与天池同】黒龙池【在浑源州秀岭之下云气升不三日而雨毎早州人以为验】金龙池【在马邑县西北后魏以来人传池有二龙时化为马一骊一黄遇天阴晦輙出民间牝马过之生驹神骏或有角如鹿茸然】作疃池【在广灵县西方十亩其水潜缩中约五亩遇雷雨动作则水涌涨】大盐泺　没越泺【二泺俱在府城西四百里古丰州界】
　　土产石碌【府境废平地县出】碾玉沙【府境废宣宁县出】玛瑙【蔚州出及出造作玛□磨石】雕羽【朔州出】花斑石　熊皮　豹尾　松实【俱蔚州及广灵广昌灵邱三县出】芦甘石【灵邱县出】白芥子　地蕈　黄鼠【各州县皆出】香皮【广昌县出】黒【大同县出】瓷器【浑源并懐仁马邑广昌三县出】铁石膏【朔州怀仁县出有冶】青镔铁【废云内州出】不灰木【广昌县出】盐【大同县及应州浑源州出】
　　藩封代王府【在府治东洪武二十五年建王本朝宗室】广灵王府　潞城王府　进贤王府　枣强王府　宁津王府　和川王府　饶阳王府　吉阳王府　溧阳王府　富川王府　河内王府　昌化王府　定安王府　博野王府【以上王府俱在府城内】乐昌王府【在朔州】
　　公署山西行都司　大同前衞　大同后衞　平虏衞【俱在府城内】大同左衞　云川衞【二衞俱在府城西南一百二十里】大同右衞　玉林衞【二衞俱在府城西北一百二十里】阳和衞　髙山衞【二衞俱在府城东北一百二十里】天城衞　镇虏衞【二防俱在府城东北一百八十里】威逺衞【在府城西一百八十里】朔州衞【在州治东以上俱洪武间建】安东中屯衞【在应州东北隅本朝洪熙元年建以上俱山西行都司】蔚州衞【在州治西本朝洪武间建万全都司】山阴守御千户所【在县治西南隅】马邑守御千户所【在县治东北隅以上二所俱本朝正统初建山西都司】广昌守御千户所【在县治东北隅洪武间建万全都司】井坪守御千户所
　　学校大同府学【在府治东南御辽金西京国子监本朝洪武八年改为府学】浑源州学【在州治西元皇庆初建本朝永乐初重建】应州学【在州治西南辽建元重脩本朝洪武间更新之】朔州学【在州治西北洪武十年建永乐十三年重脩】蔚州学【在州治北元至元中建本朝洪武十二年重建】大同县学【在府治东南隅洪武十三年建十七年重脩】懐仁县学【在县治西北隅洪武十三年改建于此】山阴县学【在县治西北宋建元因之本朝洪武二十八年重建】马邑县学【在县治西北元至元中建本朝洪武二十七年重建】广灵县学【在县治西北洪武初建十六年重脩】广昌县学【在县治东元建本朝洪武十六年重建】灵邱县学【在县治东金贞祐中建本朝永乐三年重建】
　　书院暖泉书院【在蔚州西三十里暖泉里元工部尚书王敏建】
　　宫室保安殿【在府城内金大定五年建宫室名其殿曰保安其门南曰奉天东曰宣仁西曰阜成后又建其太祖原庙】白楼【在朔州郡志云后魏纳后秦姚兴女为后建此楼以望故国饰以铅粉故名】通天楼【在朔州城内夏主赫连勃勃建】梳裹楼【在府城西北隅相传辽萧太后居此遗址尚存】望城楼【在应州世传元帅臣韩浩游观处】镇边楼【在蔚州洪武初指挥同知周房建内有碑记】孝显堂【在蔚州金叅政程辉归老搆于旧隠张复亨作记党懐英篆额】稽古堂【在府学元时建】思政堂【在府城之理民坊内故留守司】乡贤堂【在大同县学防门西祀宋毕士安以下诸贤】鳯台【在府城西北】白登台【在白登山上匈奴冒顿纵精骑三十余万围汉髙帝于白登七日即此地】李陵台【在府城西北五百里古云内州境髙二丈余唐地志云中都防府有燕然山山有李陵台葢陵不得归登此以望汉】御射台【在山阴县详见龙门山】天王台【在府城北元魏所建离宫今有旧城遗址】鲁台【在马邑县西北世传唐李靖筑以观星者】
　　闗梁鴈门闗【在马邑县东南七十里东西山岩峭拔中有路盘旋﨑岖絶顶置闗南通代州今有戍兵防守近此闗有杨六郎寨】隘门闗【在蔚州西南四十里今名石门口置廵检司过东峪龟峪南通广昌县】倒马闗【在广昌县南七十里路通保定府唐县今有戍兵过西十里有岳岭口】乱岭闗【在浑源州东四十里路通蔚州今置巡检司】开山口【在府城东北四十里自此而西有小石大石二口又折而南有黒峪尖峪二口】瓷窑口【在浑源州南一十里与大寨头闗俱置廵检司近又有李峪大小凌云二口】北娄口【在应州东南四十里过东有黄沙徐峪康峪三口过西有牛槽大石小石三口小石口今设廵检司】茹越口【在应州南四十里西至胡峪口今二口俱设廵检司其间有时峪箭杆峪明枢峪狼峪神堂峪水峪马峪等十二口】宁武军口【在朔州南一百二十里南连静乐县分水岭】偏岭口【在懐仁县西南五十里过北有大峪小峪芦子阿毛四口】龙湾峪口【在山阴县西南四十里过东有沙家五人赤石盆子四峪过西有东寺西寺白树棘料石门寛峪水峪七口】林闗口【在广灵县西南四十里路通灵邱县今置廵检司过东有直峪口过西有唐山口又有桦栏岭火烧岭二口皆在县北】小峪口【与毛河口俱在大同右衞其在左衞者有石佛寺口】虎峪口【与威宁口将军猫庄口大小白括二峪口阳和前后二口俱在阳和卫境】白阳口【与榆林砖磨水磨等口俱在天城衞】水南寨【与顺城牛栏等寨俱在广灵县】对节寨【与栲栳馒尖孟良等寨俱在广昌县】兴云桥【在府城东南】利渉桥【在朔州宋朱弁有记】乐安桥【在浑源州金时僧志贤脩】西安桥【在懐仁县东】洪济桥【在马邑县西】平水桥【在广灵县南】八角桥【在广灵县东】古定桥【在大同县东南七十里】
　　寺观南堂寺【在府城内东南后魏建外有九级浮图元重脩】华严寺【在府城内辽建本朝洪武中重脩】大安寺【在应州南三十里元建有碧峯独峯和尚二塔本朝洪武中御赐碧峯诗刻于石及金华宋濓所撰塔铭俱在山门内】寳宫寺【在应州治西辽建】永安寺【在浑源州治东北】崇福寺【在朔州治东】释伽寺【在蔚州治南】金河十寺【在五台山下俱金建以上俱本朝洪武间重脩】崇国寺【在懐仁县治东】卧佛寺【在山阴县治西】龙泉寺【在马邑县西北一十里】圣夀寺【在广灵县治西南】石门寺【在广昌县东一十里以上俱元建本朝永乐中脩】太宁观【在府城内辽建】冲虚观【在应州治西南金建俱本朝洪武中脩】玉真观【在蔚州治南】太淸观【在懐仁县治东北】玉泉观【在马邑县西北一十里】集僊观【在广灵县西】洞元观【在灵邱县治西北以上俱元建本朝永乐中脩】
　　祠庙北岳庙【在浑源州南五里详见恒山】比干庙【在广昌县东南】汉文帝庙【在蔚州南辽穆宗重建石碣在马元重脩】魏文成帝庙【在灵邱县东二十里碑记云文成征慕容垂师还牧马于此】尉迟敬徳庙【在金龙池之南敬徳唐名将】李存孝庙【在广昌县南二十里存孝邑人李克用养子仕唐战功最多故郷人祠祀焉】律吕神祠【在浑源州北五里神谿孤石上建于元魏元重脩相传太初元年六月宏州人张珪晚憇石上有神人自空而下言曰律吕律吕上天勑汝此月二十日行硬雨语毕腾空去珪至家遍语隣村人使速收麦未及收者至日为雨所伤尽空事闻朝廷遣使祭焉】天王祠【在应州城内旧为天王村晋王李克用母祷此祠有金甲神人跃出果生克用】张仁愿祠【在懐仁县仁愿唐臣筑受降城后人思之为立祠】
　　陵墓魏永固陵【在方山颠有双陵按北史魏孝文帝母冯太后与帝游方山顾川阜有终焉之意百嵗后神其安此孝文乃营夀陵于方山又建永固石室即此是也】代简王墓【在大同县东马铺山】代悼戾王墓【在采掠山二王俱本朝宗室】赵武灵王墓【在灵邱县东南三十里汉志云武灵王汉此取以名县】王昭君墓【在古丰州西六十里地多白草此独青故名青冢金王元节诗环佩魂归千里月琵琶声断黑山秋汉家多少征西将地下相逢也合羞】段文昌墓【在府城东文昌唐人旧有碑刻】高汝励墓【在应州东南汝励金相碑尚存】苏保衡墓【在浑源州西北保衡金右丞】韩浩墓【在应州南浩元帅臣】李彦古墓【在应州东彦古元河南行省左丞】杜唐卿墓【在大同县南堂寺前唐卿元江浙行省叅政】许子逊墓【在府东闗无榆坡上子逊元集贤学士】髙定墓【在浑源州西】孙公亮墓【在浑源州画锦山】
　　古迹马邑城【在朔州东晋地记云秦人筑此城将成而崩者数矣忽有马周旋驰走反覆父老异之因依以筑城而不崩故名马邑】长城【在府城北一十里秦筑土色皆紫故称紫塞】广武城【在马邑县南八十里韩王信与匈奴屯广武以南汉兵大破之即此汉为县属太原郡】代王城【在尉州东二十里汉为代县文帝封代王时居此】定襄城【在府城西北二十八里汉定襄郡唐定襄县皆治此有阴山道青坡道皆出兵路】卤城【在应州境汉为卤城县属代郡东汉属鴈门郡】苏武城【在府城西北五百余里苏武使匈奴时居此】成乐城【在府城西北本汉定襄郡之盛乐县后魏初拓跋力防都此号盛乐唐置振武军辽为振武县县北七十里有黒砂碛】云中城【在府城北郭外后魏建此为西京其门东曰迎春南曰朝阳西曰定西北曰拱极其宫垣占城之北唐为云中郡】梁郡城【去朔州二十里后魏时尔朱荣所筑】太平城【在朔州境后魏置神武郡北齐改曰太平后周废郡城内有统万所送二大釡各受二百石】黄昏城【在山阴县北黄花岭后魏文帝于此筑三城俗以日没城为黄昏城早起城为鸡鸣城并日中城为三】东受降城【在废东胜州东北八里本汉云中郡地寰宇记此城东南至朔州四百里西至中受降城三百里】中受降城【在府城西北五百里本秦汉九原县地唐贞观初立云中都督府后置横塞军辽置云内州旧领云川柔服二县元省入州】西受降城【在古丰州西北八十里三受降城皆唐朔方总管张仁愿所筑开元初西城为河所圮总管张説与城东别置新河寳元初城武节度使张惟清徙东城于绥逺烽南】金鳯城【在应州后唐明宗生于此中有金鳯井】宏州城【在蔚州北九十里汉为代郡阳原县地后魏置长宁县北齐属长宁郡隋改开阳县属马邑郡唐为安边郡辽置宏州元以附郭襄阴县省入州本朝州废】武州城【在朔州西一百五十里本赵武州塞汉为鴈门郡武州郡晋改县曰新城后唐李克用生神武川之新城即此辽金为武州治宁逺县本朝省】东胜州城【在府城西五百里隋初置胜州治榆林县后改榆林郡唐改东胜州或为榆林郡辽废后复置本朝省】宁边州城【在废东胜州东南三百里辽置州金置镇西军元省入武东胜二州】废五原郡【在府城西北四百二十里本秦上郡北境汉为五原郡治九原县隋初置丰州后改五原郡唐复为丰州或为九原郡寰宇记九原有前后鸡延城反郎君城本朝省】宣宁废县【在府城西北八十里本辽宣徳县置徳州昭圣军金废州改县曰宣宁属大同府元因之本朝省】平地废县【在府城西北五百里金立平地寨元置为县本朝省】天城废县【在府城北一百八十里本云中县地后魏置广牧县辽改曰天城金属大同府】富民废县【在古丰州境本汉朔古临戎县地隋置富民县唐废辽复置】河滨废县【在府城西五百余里隋榆林县地唐析置此县属胜州县东北有河滨关后废辽复置属东胜州】白登废县【在府城东北一百三十里辽置长清县金改白登本朝省】灵仙废县【在蔚州城内本唐兴唐县五代梁改曰隆化晋改今名辽金因之本朝省入州】定安废县【在蔚州东七十里本汉代郡东安阳县地唐末置此县后唐李克用伐刘仁恭次蔚州晨雾晦防占不利深入会雷电大作燕军觧去即此金陞为州本朝省】飞狐废县【即广昌县后周置隋改今名相传有狐于紫金岭食五粒松子成飞仙故名唐属蔚州】金城废县【在应州城内本汉鴈门郡阴馆县汉末废唐始置金城县为州治辽金元因之本朝省】鄯阳废县【在朔州城内本秦马邑县地北齐置招逺县为广安郡治隋改名鄯阳为朔州治辽金元因之本朝省】后魏宫垣【在府城北门外有土台东西对峙葢双阙也复为天王寺】辽金宫垣【在府城西门有二土台葢宫阙门也路寝之基犹存】平城外郭【在府城东五里本秦汉平城县晋时刘琨衣猗卢为代王都平城即此其外廓乃西魏筑在今无忧坡上南北宛然】髙阙塞【在古丰州河之西史记赵武灵王筑长城自代傍阴山下至髙阙即此寨是也】句注塞【在朔州赵襄子以其姊为代王夫人欲并代约代王遇于句注之塞即此】稒阳塞【在古丰州汉有稒阳县属五原郡汉书窦宪出鸡唐塞邓隲出稒阳塞遂至燕然山】石铭陉【在灵丘县西水经云滱水东南流入此陉有石铭其上云冀州北界故谓之石铭陉】飞狐道【在广昌县北入懐仁县界汉郦食其説髙祖塞飞狐之口谓此】大胜甸【在灵丘县东六十里元兵尝胜金人于此】拂云堆【在古云州境其堆有祠】铜石像【在府城之舍利坊辽建华严寺奉安诸帝石像铜像计石像五铜像六内一铜像衮冕垂足而坐余皆常服】铁板【在蔚州西南马庄有泉一道民竞争利金时铸铁板一开十窍分水灌溉至今民赖焉】铜山冶【在广昌县旧置炉铸钱唐至徳以后废元和间复置】三冈四镇【俱在应州赵霸冈在城东黄花冈在城西防驾冈在城南安边镇在城东大罗镇在城南司马镇在城西神武镇在城北元好问诗南北东西俱有名三冈四镇防金城古来险阻边陲地威镇羗胡万里惊】
　　名宦秦防恬【为将北逐匈奴闗地数千里累土为山植榆为塞因地形制险威振朔漠】汉陈平【从汉髙帝击韩王信至平城为匈奴围于白登髙帝用平竒计使单于阏氏解围得出】周勃【从髙帝击胡骑及韩王信破之以功迁太尉又击陈豨定鴈门郡十七县云中郡十二县代郡九县】灌婴【从髙帝击韩王信于代至马邑降楼烦以北六县斩代左将破胡骑于武泉】孟舒【云中太守得士卒心时称长者】李广【云中太守材气无双时号飞将军】魏尚【云中太守军市租尽以给士卒出私养钱五日一杀牛以飨军吏匈奴不敢近云中塞】耿霸【建武中以上谷太守与呉汉等击贾贤连战平城下破之追出塞后与柱茂诣飞狐道堆石布土筑起亭障自代至平城三百余里】廉范【明帝时云中大守会匈奴入塞范以寡撃众日暮令军士各交缚两炬三头爇火营中星列冦以为救兵至乃退范令军中蓐食晨赴斩首数百级自是云中无冦】隋李充【开皇中朔州总管甚有威名为虏所惮】唐娄师徳【天授初检校丰州都督衣皮裤率士屯旧积谷百万兵以饶给无转饷和籴之费】王忠嗣【天寳初以大同军节度使北讨战桑干河三遇三克自朔方至云中数千里据崄要筑城堡斥地甚逺】李光弼【云中大守讨安禄山有功】髙霞防【丰州刺史受降三城都团练使治声翕然】李景畧【贞元中丰州刺史天徳军西受降州都防御使节用约已威令肃然又开感应永清二渠溉田数百顷】任廸简【李景畧表为判官甚得士卒心后授丰州刺史天徳军使】李晟【讨王武俊于白楼逾飞狐至代州拜神防行营节度使所过秋毫无犯】宋杨业【副潘美为云应军行营都部署拔四州辽人复取寰州业立战重伤为辽所获不食三日而死】孙翊【宣和末知朔宁府被命救太原时敌势张甚或言不若引兵北捣云中翊曰此防固善奈违君命因冒围至城下张孝纯不肯启门遂死之】辽张俭【统和中云州幕官故事车驾经行长吏当有所献圣宗猎云中节度使进曰臣境无他产惟幕僚张俭一代之寳愿以为献遂得召见访及世务占奏三十余事】金贾少冲【定安令蔚州刺史恃贵不法属吏畏之每事輙曲从其意少冲独守正不阿】完顔玖珠【武州刺史元兵取其子侄抵城下曰苟不速降且杀之玖珠曰当以死报国遑恤家为城破力战而死】元韩浩【便宜都元帅兼应州彰国军节度使有抚军爱民之体】本朝张文焕【洪武中为白洋镇巡检与胡冦战死其妻闻之亦同日死一子贫不能自存召养于京给以父俸】周郁【洪武末知浑源州时飞蝗为灾郁防祷蝗飞去州南有虎啮人郁牒于神设笼山下榜曰伤人虎入此是夜果入笼州人至今思之】郑亨【宣徳中以武安侯镇守大同号令严明士卒乐为之用外冦不敢犯边】朱冕【正统中以武进伯镇守大同为将在镇十数年士卒仰戴后率兵御边冦没于阵】殷礼【正统中大同府学教授轨范严肃士子多所造就　省志】雷缙【正统中为大同府通判以均徭兴学著绩受勅推封　省志】耿信【正统中知蔚州以治行称考绩陞庆阳知府省志】桂琳【天顺中广灵知县有惠政及去民塞道攀留　省志】王越【天顺末廵抚大同脩筑诸边城堡边防赖以永固　省志】
　　流寓朱弁【宋徽州人建炎初借吉州团练使使金以通问两宫至云中见尼玛哈説甚切及言用兵讲和利害甚悉尼玛哈不聴使就馆守之以兵乂廹仕刘豫不屈绍兴中和议成得归有聘游集四卷】髙瑛【临海人正统间随父谪寓大同寻举山西乡试登进士第累官四川按察使　省志】
　　人物汉范升【代郡人九嵗通论语孝经长习梁邱易教授生徒光武徴拜议郎迁博士有大谋议輙见访问后还乡里复起为聊城令】三国吕布【九原人以骁武为并州骑都尉屯河内董卓甚亲爱之卓为乱布诛卓以功封温侯布长御良马曰赤时人语云马中有赤人中有吕布后为曹操所害】张辽【马邑人有武力汉末并州刺史丁原召为从事后归曹操文帝立封晋阳侯尝攻孙权于合肥以歩卒八百破敌十万】晋鲁胜【代郡人元康初为建康令到官着正天论后称疾去徴辟皆不就其著述多遗失惟着墨辨上下经四篇各有説】南北朝衞操【代人少通侠有才畧晋衞瓘以操为牙门将后归魏桓帝任以国事始操所与宗室乡亲入国者卫懃衞崇卫清衞沈等皆为桓帝所表授也】叔孙建【代人魏初赐爵安平公尝为广阿镇将威名甚着太武时累功封丹阳王建沈敏多智雅尚人伦礼爱贤士镇平原十余年南方惮其威畧卒諡曰襄】燕鳯【代人博综经史明习阴阳防纬魏昭成待以宾礼拜代王左长史叅决国事道武即位歴行台尚书】长孙嵩【代人事魏累着军功进爵北平王司州中正大武征伐嵩以元老多留镇京师卒諡曰宣五世孙俭方正有操行仕后周累官荆州刺史卒諡曰文】长孙道生【嵩从子忠厚廉谨魏道武使掌机宻累功除司空封上党王卒諡曰靖道生廉约身为三公而衣不华饰食不兼味曽孙冀归聪敏有才艺累官扬州刺史】于栗防【代人能左右驰射魏明元时累迁外都大官平刑折狱甚有声称卒赠太尉栗防自少总戎迄于白首临事善断加以谦虚下士其卒也太武甚悼惜之】古弼【代人少忠谨善骑射仕魏以功赐爵灵夀侯歴位吏部尚书弼虽事务殷凑而读书不辍口不言禁中事太武尝曰有臣如此国之寳也】伊馛【代人少勇健走及奔马善射力拽牛却行仕魏为侍郎太武欲以为尚书馥辞后赐爵河南公拜司空清约自守为政举大纲不为苛碎】薛彪子【代人为魏内行长当官正直献文时累官徐州刺史多惠政卒諡曰文子琡形貌瓌伟为典客令宣武谓曰卿风度峻整后何以处官琡荅曰宗庙之礼不敢不敬朝廷之事不敢不忠此外非庸臣所及】陆俟【代人父突以战功位离石镇将俟袭父爵太武征赫连昌诏俟督诸军镇以备蠕蠕拜翼州刺史治为第一后封东平王卒諡曰成子馛有父风赐爵为聊城侯】陆凯【俟孙谨重好学仕魏为给事黄门侍郎以忠厚见称出为正平太守号为良吏卒諡曰惠二子暐恭之并有时誉俟十世孙卬博览羣书累官中书侍郎卭子又博学有文才待诏文林馆】于什门【代人魏明元时使喻冯跋声气厉然被拘留衣裳败壊跋遗以衣服拒不受歴二十四年后冯宏上表称臣乃送什门归拜侍御史太武褒美比之苏武】朱长生【代人魏孝文时为员外散骑常侍与同郡于提俱使髙车其王阿伏至罗以兵胁之降长生与提厉声曰我为魏鬼不为汝臣拘三嵗始放还孝文以其守节拜长生河内太守提陇西太守并赐男爵】尉元【代人魏太和初为内都大官既而出为镇西大将军开府统万镇都将甚得夷人心进爵淮阳侯后进位司徒孝文时拜为三老】独孤信【云中人美容仪善骑射从西魏孝武八闗累官大宗伯封魏国公信雅有竒谋大畧为时所重其三女一为周明帝后一为隋文帝后一为唐髙祖母】樊子鹄【平城人初为晋州刺史累官封西阳郡公兼尚书左仆射东南道行台都总管为髙欢所害】张綦【平城人北齐时叅丞相军事为行台右丞终防军将军北史论曰有齐之良臣也】张华原【平城人少明敏有器度仕北齐歴官兖州刺史狱有罪徒数十给假归依期毕至州境猛兽为忽有大駮食之人咸以为化感所致及卒州人号慕为树碑立祠】贺拔允【尖山人北齐神武与叅定大防累官领尚书令进爵为王弟拔岳少有大志能左右驰射骁果絶人与兄胜俱镇恒州累功迁左厢大都督】斛律金【朔州部人性敦直善骑射行兵用匈奴法仕至汾州刺史北齐时以功封咸阳郡王卒諡曰武子光袭爵忠勇有谋累封清河郡公为祖挺譛死后周武帝入齐指光名曰此人在朕安得至此】于谨【粟防子仕周累官大都督封燕国公谨位重谦抑功臣中始终无间保定中以为三老固辞卒諡曰文次子翼仕周为渭州刺史其兄寔先莅此州有惠政翼又推诚布信逺近咸悦比之大小冯君翼弟义歴数州刺史】尉迟迥【代人有大志好施爱士仕周封西都侯任兼文武颇允时望周文命率兵取蜀以为益州刺史绥辑新邦夷人懐而归之后为相州总管】隋于仲文【谨孙初仕周为东郡太守尉迟逈作乱诱仲文不从奔隋进位大将军帝时掌文武选事尝撰汉书刋繁并畧览各三十卷】房兆【代人刚毅有武畧开皇中为边将名显当时尝为行军总管击胡以功官至柱国徐州总管】杜彦【云中人性勇果善骑射初仕周以功拜陇州刺史隋初封公与韩擒虎平陈进位柱国赐其子寳安爵昌阳县公大业中以彦素为突厥所惮拜云州总管】唐尉迟恭【朔州鄯阳人隋末归唐从讨窦建徳王世充刘黒闼等战功居多恭善避矟每单骑入贼羣刺之不能伤以功累封鄂国公】侯仲庄【蔚州人为定武将军擒安太清有功累封冠军将军仆固懐恩叛仲庄训兵自守徳宗幸奉天迁左衞将军留镇奉天者几二十年】五代周德威【马邑人勇而多智望尘知敌数唐庄宗时累官至平章事卢龙军节度使后与梁军战死】郭崇韬【代人明敏有才干唐庄宗朝为枢宻使庄宗尝问曰昔吾与梁对战河上虽盛暑被甲不以为劳今居深宫不胜其热何也崇韬对曰陛下昔以天下为心今以一身为意愿常如河上则可使烦暑坐变清凉庄宗黙然寻为招讨使平蜀以谗见杀】安重诲【应州人唐明宗时官至中书令时有献嘉禾及白鸾白者皆却而不献务尽忠补过人皆称焉】安重荣【朔州人善骑射晋髙祖即位拜成徳军节度使重荣虽武夫而晓吏事时髙祖与契丹约为父子重荣以谓诎中国以尊夷狄此万世之耻也】折从阮【云中人世为大族仕后唐为府州刺史歴周汉为永安宣义保义静难四镇节度卒赠中书令子徳扆为周永安军节度使甚得蕃情】周宻【应州神武川人事晋歴鄜延晋三镇节度事周初以太子太师致仕子广仕周累功为眉州刺史入宋从征太原累迁右屯衞大将军】史彦超【云中人后周为虎防都指挥使与敌战陷阵先登以功拜感徳军节度使后以战没】郭崇【应州金城人重厚寡言有方畧初仕后唐为应州都校晋割应州入契丹崇耻事之遂南归后仕周以功累迁侍中兼中书令其次子允恭女为宋仁宗后】宋陆万友【灵邱人仕周累官安州防御使宋讨江南造舟采石矶以济师命万友守之江南平为和州防御使终河阴兵马都监万友始业圬镘既贵达以银为圬镘器示子孙】李汉超【云中人仕周为殿前都虞侯宋初为齐州防御使在郡有善政吏民爱之太宗时迁应州观察使汉超善抚士卒没之日军中殒涕】折御勲【从元孙德扆子初权知府州事太祖以为永安军留后开寳初改秦宁军节度使弟御卿嗣知府州从太祖征河东拜永安军节度使尝大败契丹后契丹来侵御卿力疾出战卒于军】党进【马邑人开寳中从征太原以功歴官至中武军节度卒赠侍中进形貌魁岸毎环甲胄毛髪皆竪宋制掌禁兵者悉书其数于挺上记焉太祖问进所掌几何进不识字但举挺以示曰尽在是矣上以其朴直益厚之】李重诲【金城人初仕契丹潘美与战重诲被擒太宗召见补邓州都指挥使雍熙初为忻州都巡检缘边十八砦招安制置使弟重睿歴官邓州团练使】折惟昌【御勲从子父卿卿卒以兄惟正知府州事惟正归朝惟昌继之赵保吉冦麟州弟惟信战死惟昌中流矢突围出再与战败之累迁兴州刺史弟惟忠嗣知府州累迁云麾将军】毕士安【云中人干徳中进士累官叅知政事进同平章事真宗时与冦凖同决策北伐却契丹于澶渊平生以名节自励天下称其清子世长庆长皆仕于时曽孙仲衍仲游仲愈尤着时名】折继闵【惟昌弟惟忠子嗣兄继宣知府州事庆厯中赵元昊攻府州继闵固守拒之弟继祖嗣知州事奏乞书籍仁宗赐以九经后加解州防御使】折克行【继闵子嗣知府州善附士卒每战必胜夏人畏之在边三十年战功最多官至秦州观察使卒子可大嗣知府州事】折可适【克行从子驰射不习而能从种谔出塞屡败夏人尝围夏灵州有功累迁武安军节度观察留后后知渭州子彦质绍兴中官至佥书枢宻院事】姚兕【五原人父寳战死定川兕力学兵法为环庆巡检屡败夏人擒鬼章积官至通州团练使兕幼失父事母孝凡图画器用皆刻仇讐未报字弟麟亦有威名累官至定武军节度时号二姚】姚雄【兕子少勇鸷有谋佐父征伐立功歴知岷防河熙州迁至武康节度使卒諡武宪弟古亦以边功累官熙河路经畧靖康中总兵援太原与金人战种师中败死古兵溃诏安置广州】辽陈昭衮【云中人勇而善射为敦睦宫太保辽帝尝射虎虎怒奋左右辟易衮舍马捉虎两耳骑之虎骇且逸昭衮终不堕地伺便拔佩刀杀之帝慰劳燕赏累迁归义军节度使】邢抱朴【应州人父简刑部郎中抱朴好学博古与弟抱质俱受经于母陈氏保宁中抱朴累官翰林学士承防叅知政事尝按察诸道黜陟守令大协人望官至南院枢宻使抱质亦官至侍中】金刘防【浑源人举进士仕至石州刺史自号南山翁其所着赋为时楷范子汲亦举进士为翰林供奉自号西岩老人有文集曾孙从益举进士为监察御史后为叶县令有古良吏风】虞仲文【武州宁逺人仕辽为相后归金为平章政事封秦国公】程震【东胜人与其兄鼎俱擢第兴定初震为陈留令治为河南第一召拜监察御史刚直有材干忘身狥国及为御史台纲大振】王元节【宏州人祖山甫父诩皆仕辽元节天徳初进士雅尚气节仕为宻州判官既罢即以诗酒自娯号曰遯斋弟元徳亦登进士为南京提刑使有能名孙国纲累官监察御史】雷思【浑源人举进士累官大理寺持法寛平后同知北京转运使事尝注易有易解子渊至宁初进士甲科累官翰林修撰为文喜新竒尝以御史循行河南豪猾望风遁去】程辉【蔚州灵仙人皇统初进士累官磁州刺史户部尚书大定末拜叅知政事多所建明卒諡忠简辉性倜傥敢言喜杂学尤好论医云】杨伯通【宏州人大定初进士歴官吏户二部尚书承安初拜防知政事御史路铎劾其引用乡人诏同知大兴府事贾诘之奏所劾不当乃责铎而慰谕伯通以尚书左丞致仕】康公弼【应州人中进士第累官至干州节度使卒赠侍中封道国公諡忠肃】李完【马邑人以经童出身复登词赋进士第累官至南京路按察使长于吏治所至奸恶屏迹民皆便之】康元弼【云中人幼敏学善属文登正隆初进士第累官至尚书刑部侍郎兼恽王傅迁南京路转运使致仕】苏保衡【浑源人累官至叅知政事进右丞以疾致仕素忠直为其主所称】杨沃衍【朔州静边人少尝为北边屯田小吏宣宗南迁用为武州刺史累官元帅左监军中京留守与乌库哩哈勒罕死节】田琢【定安人明昌进士调宁边茌平主簿累官至山南东路转运使权知益都府事行六部尚书宣差便益招抚使卒于兵】髙汝励【金城人大定中进士为石州刺史莅官有能声相宣宗十年才量浑厚慎宻亷洁号为良相卒追封荣国公】元赵瑨【蔚州人自幼不羁习武事事太祖以功授冀州行军都元帅瑨让其兄珪改授军民总管累迁河南道提刑按察使卒追封定国公諡襄穆子秉温受学刘秉忠累官昭文馆大学士】孟攀鳞【云内人幼时日诵万言时号竒童金大定中进士元授翰林待制尝陈七十事世祖悉嘉纳之卒追封平原郡公諡文定】杨惟中【宏州人知读书有胆畧事太宗奉使西域三十余国宣畅国威归从伐宋凡得名士数十人收伊洛诸书送燕都建太极书院延儒讲授慨然欲以道济天下拜中书令累迁江淮京湖宣抚使卒諡忠肃】魏璠【宏州顺圣人金进士补尚书省令使宣宗求直言璠首论将相非人授翰林修撰使武仙比还金已亡璠还乡里元世祖征璠访以当世之务璠条陈三十余事举名士六十余人以疾卒于和林赐諡靖肃】髙定【浑源人好学敦信尚气节仕为云中招讨使都元帅永安军节度使定谓诸子曰吾防国思致位侯伯布衣之极曷敢久贪爵宠乎遂致仕而去】孙公亮【浑源人世业造甲元初授诸路工匠总管公亮少有志练习国兴后拜监察御史累官江西等处行工部尚书致仕】赵世延【云中人究心儒者之学世祖时为监察御史劾丞相僧格后累迁翰林学士承旨加奎章阁大学士中书平章政事预纂修经世大典封鲁国公世延敭歴省台五十余年卒諡文忠】崔斌【马邑人魁岸雄伟善骑射尤工文学而达政术世祖时累官江淮行省左丞危言谠论无有所讳尝行省湖南潭人为立生祠及卒追封郑国公諡忠毅】崔彧【宏州人刚直敢言世祖器重之累官御史中丞刑部尚书上疏言时政多见施行成宗时官至平章政事卒追封郑国公諡忠肃】程思防【东胜人父恒解州盐使思亷至元中为监察御史劾权臣阿哈玛特繋狱后为云南行台御史中丞思亷累任风宪刚正疾恶好荐达人物或以为好名思防曰若避好名之讥人不复敢为善矣卒諡敬肃】雷膺【思孙渊子幼孤笃学以文章称中统初为监察御史首以正君心正朝廷百官为言累迁至江南浙西道按察使致仕徴拜集贤学士卒諡文穆】赵璧【懐仁人世祖为王时召见命习国语译大学衍义时聴陈説辞旨明贯宪宗朝累官河南经畧使中统间拜平章政事卒諡忠亮】谢仲温【丰州人畧涉书史见世祖于野狐岭命备宿衞中统间擢平阳太原两路宣抚使迁顺徳路总管歴湖南淮东宣慰使所至有政绩】魏初【璠从孙以为后好读书为文简而有法中统间拜国史院编修官擢监察御史疏时政帝欣纳之官至南台御史中丞子必复集贤侍讲学士】呉明【大同人累官国子助教尝献定本万言防今行于世】吴思达【蔚州人仕为开平主簿兄弟六人尝以父命析居延祐间父卒治葬毕泣告其母曰吾兄弟别处十余年今多破产以一母所生忍使苦乐不均耶即以家财代偿其逋更复共居事闻表其闾】贾进【大同人大徳中地震居民多伤且乏食进给酒药炭米济之每嵗冬制木绵裘数百袭衣寒者买地为义阡使无墓者塟之有司以闻旌其门】张文显【懐仁人至正间累官吏部尚书】李伯述【应州人至正间为河南省左丞卒于兵追封魏国公諡忠愍】本朝田烱【大同人洪武中由太学生歴职勤慎官至吏部左侍郎】曹得【懐仁人由燕山左防卫总旗从平内难攻城破敌率勇鋭前奋以一当百累陞中军都督同知守徳州为人谨实御下不苛】王孜【蔚州人永乐中由太学生擢户部主事事勤能官至通政司右通政】李彞【浑源人永乐中由举人擢监察御史才名著称寻陞江西按察使治狱平恕秩满以绩最陞浙江左布政使卒于官】武达【大同县人永乐中乡举擢吏科给事中以才职老成荐陞浙江布政使叅议有惠政及民寻迁广西叅政致仕卒】石□【应州人宣徳末进士授礼科给事中仕至礼部尚书　省志】宋弼【蔚州人正统戊辰进士以南京户部员外致仕子经成化己丑亦第进士官御史有直声省志】焦鉴【大同人充府学生父丧庐墓成化六年旌为孝子　省志】
</div>
    <div class="pagination">
<a href="明一统志_page9.html">上一页</a><span>...</span><a href="明一统志_page5.html">5</a><a href="明一统志_page6.html">6</a><a href="明一统志_page7.html">7</a><a href="明一统志_page8.html">8</a><a href="明一统志_page9.html">9</a><span class="current-page">10</span><a href="明一统志_page11.html">11</a><a href="明一统志_page12.html">12</a><a href="明一统志_page13.html">13</a><a href="明一统志_page14.html">14</a><a href="明一统志_page15.html">15</a><span>...</span><a href="明一统志_page11.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
