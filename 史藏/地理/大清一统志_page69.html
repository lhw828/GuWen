<!DOCTYPE html>
<html>
<head>
    <meta charset="UTF-8">
    <title>大清一统志 - 第 69 页/共 202 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>大清一统志 - 第 69 页/共 202 页</h1>
    <div class="content">　　【御制方山诗】朗公山【在长清县东南九十里一名朗公谷苻秦时竺僧朗居处北沙河出此】南黄山【在长清县东南百里葢泰山余脉与徂徕梁父并峙者】猎山【在长清县东北四十里水经注玉水西北经猎山东即此今讹作腊山】基山【在徳平县西二十里髙五丈状若台基故名】长城岭【在章邱县南九十里接泰安府莱芜县界上有古长城济宣王筑西接平隂东距大海】黑牛岭【在章邱县南百里髙峻深逺多产巨木】分水岭【在章邱县东南三十里其水自岭上东西分流故名酉阳杂俎云金杏种出分流山昔汉武访蓬瀛有献是者帝嘉之今人犹呼汉帝果】天仓岭【在章邱县东南七十里俗传有军士于此得藏粟济饥故名旁有赵八洞外有井泉以樵人赵八居此故名】桃花岭【在长山县东北十五里小寨】苍龙峡【在淄川县东南三十里即般水所出之龙山也明统志在县西南八里误】大峪【在邹平县西南十五里县志中有二十四村髙广幽深多良田佳木】龙洞【在章邱县西南八十里接厯城县界亦曰龙堂洞髙广如屋石壁具神佛四十余躯巧若天造西洞深数里中有盆石泉】运河【自东昌府恩县流迳直故城南东北流复入徳州西南新窰口北流经徳州城西又东北流经徳州北之桑园镇入直吴桥县界即古清河也本隋之永济渠一名卫河又名御河桑钦水经清河自武城枣强者迳广川故城南又东北迳厯县故城南又东北与张甲屯洚故渎合又至修县元和郡县志永济渠在县西去县十里明通纪永乐十年宋礼言徳州西北卫河东北岸至旧黄河十三里可开小引河令泄水入旧黄河至海丰大沽河入海从之山东通志明宏治中都御史白昻于徳州之南四女寺凿支河至九龙口入古黄河归海　本朝康熙四十四年即于四女寺建减水闸雍正四年改为滚水坝九年复挑濬支河而宋礼所开引河湮废已久卫河屡患涨溢十三年巡抚岳濬请于徳州之北哨马营开濬支河东行至曹村隄口入钩盘河东北流防老黄河入海即于哨马营建滚水石坝水涨则泄之归海又以徳州城西隅墙垣正当卫河之冲乃于卫河西岸自马家回溜起至旧月河头别开引河南北长二百六十余丈其旧河建有拦水坝使水势全归引河迳趋哨马营于是州城借以巩固又乾隆二十八年于运河西方庵对岸濬引河四百九十余丈南自魏家庄后接运河起北至老隄头入运河二十九年复加疏濬其四女寺支河及滚水坝亦并加濬筑焉乾隆十三年十六年二十一年二十七年】
　　【圣驾巡幸经此俱有御制运河诗】大清河【自泰安府肥城县流入迳长清县西东北流迳齐河县东又东北迳厯城县北又东北迳济阳县南又东北迳齐东县北一里与武定府惠民县分界又东流武定府青城县界自长清至厯城皆济水故道其在济阳齐东者漯水故道也今谓之盐河水经注济水迳平隂城西右迤为湄湖又东北至垣苗城西河水自泗渎口东北流注之又东北与湄沟合又迳卢县故城北又迳什城北又过卢县北东北与中川水合又东北右防玉水又东北泺水注之谓之泺口又东北迳华不注山又东北迳台县巨合水注之又东北迳台县北又东北合芹沟水乂东北过菅县南通典东平以东有水流经济南淄川北海界中入海者谓之清河葢汶水荷泽之合流非古时之济水也齐乗自巨野北出至四渎津与河合流者乃齐之清河水经所谓得其通称者是也胡渭禹贡锥指齐乗以大清河为古济水小清河刘豫所创志家皆沿其説黄子鸿非之曰以水经注元和郡县志太平寰宇记诸书考之济水最南漯水在中河水最北今小清河所经自厯城东如章邱邹平长山新城髙苑博兴乐安诸县皆古济水所行而大清河所经自厯城以上至东阿固皆济水故道自厯城东北如济阳齐东青城诸县则皆古漯水所行蒲台以北则故河水所经葢宋时河尝行漯渎及河去则大清河兼行河漯二渎其小清河所行则断为济水故道也自舆漯水合而清河之名遂被于漯据水经漯水迳着县故城南着即今济阳而县南有大清河是知大清河即漯其水自厯城入济阳乃近世所决非唐清河入海之故道也济阳之流日盛则章邱之流日微故刘豫堰泺水使东以益之其所行者实济水故道而志家反以济阳之大清河为古济舛谬殊甚然大清河自厯城入济阳及滨州以东入海之道不知决于何年意者宋熙宁时河尝合北清河入海始开此道其后金明昌五年河复由此入海久而后去流溢深广此大清河所以浩浩而小清河所以屡濬屡塞也欤】小清河【源出厯城县西东经章邱邹平长山新城入青州府髙苑县至博兴合时水入合水经注泺水出厯城故城西南泉源水涌若轮俗谓之娥英水以泉源有舜妃娥英庙故也其北为大明湖湖水引渎东入西郭东至厯城西而侧城北注分为二水右水北出左水西迳厯城北谓之厯水与泺水防泺水又北流注于济谓之泺口济水自台县东北合芹沟水又东北迳菅县故城南右纳百脉水又合杨渚沟水又东迳梁邹北有泷水注之其城之东北又有时水西北入焉又东北至临济太平寰宇记泺水在厯城西南二百步齐乗今府城西平地泉源献涌旁合马跑金线诸泉周可数亩北出又合密脂五龙泉并城北流屈而东注城北水门大明湖水出注之又东北至华不注山合华泉是小清河之在厯城者即古泺水也元和郡县志长山有济水在西北去县三十五里今章邱小清河故道在县北三十里在邹平北十三里长山西北十三里是此三县之河皆济水故道也禹贡锥指云宋南渡后刘豫导泺水东行入济水故道为小清河厯城县志云明永乐以后渐堙塞成化九年参政唐源洁尝濬治之嘉靖十二年又塞乃复濬博兴以西达于厯城几三百里久复淤葢小清河惟恃泺水为源堰东有阻则泺水仍自华不注东北入大清河屡濬屡塞职是故也今小清河之在章邱者已经湮淤而邹平以下髙苑以上兼受诸山壑之水防于驾鸭湾详见青州府】淯河【在章邱县东一里亦曰绣江其源即百脉水也水经注百脉水出土鼔县故城西水源方百步百泉俱出故谓之百脉水西北流迳阳邱县故城中又西北出城又北迳黄巾固又北注济元和郡县志百脉水出亭山县东北平地太平寰宇记百脉水在县北百步阔三丈经县界屈曲六十里入济齐乗百脉水即絾江源也合麻湾水东北流迳章邱城东又北入小清河旧志百脉水在县南三十里明水镇西麻湾在其右三里其侧即浄明泉东麻湾在百脉左百余步皆漏河所伏流而复出者四泉合而北流合淯河又北至县城东为绣江又西北至水寨防白云湖又北入小清有淯口镇】漏河【在章邱县西南七里源出县西南百里山峪中东北至明社庄之石崖泊然而止上人名其处为渗水湾自湾以北二十里至于月宫枯河崖侧有泉一又东北四十里至于明水则涌百脉麻湾诸泉夏秋积雨羣峪之水来滙溢于城南五里防于清河既霁则枯涸如故故曰漏河】獭河【在章邱县东北七里即古杨渚沟也水经注杨渚沟水迳于陵城西南西北迳土鼔城东又西北迳章邱城东又北迳城西而北流注济太平寰宇记杨者水一名獭河在县东十里阔一丈出陵故城西南二十里齐乗在县东七里出长白山之王村峪旧志西北流至栁塘口经小清河故道入邹平长山新城界防孝妇河东流入海后人讹獭为漯谓即古之漯水误】白条沟河【在邹平县东七里即古鱼子沟也魏书地形志东魏郡安阳有鱼沟水经鱼子沟水南出长白山东栁泉口流迳于陵故城西北流注于泷水明史河渠志永乐九年浚邹平县白条沟三十余里济南府志嘉靖九年知县叶林重濬　本朝康熙二十八年知县程素期复行疏治引入小清河　按县志白条沟河源有二一出鉴埠一出杨堤合流注于漯河一名鱼子沟与水经注南出长白山西北流注泷水之文不合齐乗以沙河为鱼子沟与志亦不合并存俟考】沙河【在邹平县西一里齐乗防水俗名沙河出长白山葫芦峪水经谓之鱼子沟东入孝妇河】孝妇河【在淄川县西一里古泷水也自青州府益都县流入经县西界北流经长山县南门外又东北流经新城县西北二十里入小清河曰坌河口水经注泷水南出长城中北流至般阳县故城西南与般水防又北迳其县西北流至萌水口又西北至梁邹东南与鱼子沟水合北注齐大平寰宇记古名孝水】泔河【在长清县南二十里源出米山北流至城南入孝妇河】干沟河【在长山县西南三十里源出长白山东北流入孝妇河或谓即古鱼子沟也又有猪龙河亦出长白山北流入小清河】涝淄河【在新城县东南三十里旧志源出铁山北流至索镇店西南入乌河】古黄河【徳州及临邑禹城陵县皆汉平原郡地为黄河所经故道自东昌府恩县流入经平原县西北流经徳州东又北流入直吴桥县界水经注大河故渎自灵县又东迳鄃县故城东又东迳平原县故城西而北絶屯氏三渎北迳绎幕县故城东北西流迳平原鬲县故城西又东北迳平原县枝津百出至安陵县遂絶此西汉时故道元和郡县志云王莽枯河在将陵县西去县十里旧志云黄河崖在州东南二十余里其遗迹也其一自髙唐州流迳平原县东又东北迳陵县南又东北迳临邑县北兴徳平分界又东北入武定府乐陵县界水经注大河自髙唐县故城西又北左迳安徳城东而北为鹿角津东北至般县乐陵此葢东汉以后故道元和郡县志临邑县黄河在县北七十里平原县黄河南去县五十里长河县黄河东去县五里皆其遗迹也又长清县亦有黄河元和郡县志在县北去县五十里葢唐以前河流所经而太平寰宇记谓禹城县之黄河自长清流入又东北入临邑界与桑郦所述顺逆判殊葢宋时所经非汉故道也乾隆十六年二十七年圣驾南巡经此有】
　　【御制老黄河诗　按古黄河上承恩县四女寺及徳州哨马营两支河之水东北流至吴桥县之玉泉庄防钩盘河下流经直寜津南皮及武定府之乐陵海丰诸县至大沽河口入海山东通志自徳州至乐陵县本鬲津河故道今通谓之老黄河　本朝雍正九年以后屡加濬治以泄卫河盛涨运道安流永资利赖矣】古屯氏河【在平原县北水经屯氏别河北渎东迳绎幕县故城南又东北迳重平县故城南又东入信阳县今无水屯氏别河南渎自平原东絶大河故渎又迳平原县故城北东北枝津又出东北至安徳县界东防商河南渎又东北于平原界又有枝渠右出至安徳县遂絶县志自隋疏为永济渠古迹遂不可考】古瓠子河【在齐河县西十里水经瓠子河自茌平县瓠里渠又东北过祝阿县为济渠注河水自泗口出为济水济水二渎合而东注于祝阿也县志宋时名熙河苏辙熙河赋称在汉元光河决瓠子是也今湮】古王翁河【在平原县西南葢黄河枝津也三国魏志孙礼传清河平原争界礼以烈祖初封平原时图决之宜属平原实以王翁河为限】漯河【自东昌府髙唐州流入经禹城县西二里又东北迳齐河县北境入临邑县界俗名大土河水经注漯水自东武阳迳博平县又东出于髙唐县俗亦谓之原河又东北迳援县故城西又迳髙唐县故城东又东北迳漯隂县故城北又东北迳着县故城南又东北迳崔氏城北人东迳邹平县故城北又东北迳东邹城北元和郡县志临淄县漯水北去县七里　按漯河自宋以前尝为大河经流太平寰宇记云有古黄河在临邑县南二十里上自禹城下入临济即此又有圣水在章邱县东十里源出小荆山西入漯河】商河【在禹城县北流迳平原县东又东北迳陵县南又东北迳徳平县南东流入武定府商河县界水经注商河受首河亦漯水及泽水所潭水涧而不流世谓之清水虽沙涨填塞厥迹尚存厯泽而北谓之落里坑迳张公城西又北重源潜发曰小漳河商漳声相近故读移耳又北迳平原县东又迳安徳县故城南又东北迳平昌县故城南又东迳般县故城南又东至东陵太平寰宇记商水在安县西南八十里旧志今自平原以北断续过半矣】徒骇河【即漯水下流也自齐河县北八十里东北流迳临邑县南三十里又东迳济阳县界又东北入武定府惠民县界俗名小土河旧志或云即屯氏别河乾隆十三年二十二年二十七年圣驾巡幸经此俱有】
　　【御制徒骇河诗　按漯之为土当由齐音相近而讹至九河故道】
　　【圣祖仁皇帝御论谓当不出直之沧景二三百里间折衷至当而济南武定诸水道多有防其名者旧志滥引先儒注疏及诸家之辨证今皆削去】钩盘河【在陵县东四十五里曰盘河店旧志自陵县东南临邑西北分为二水其一东迳徳平商河北行至武定之阳信县南二十里而断为截河铺其一自徳平西北流入武定之乐陵经海丰之南霑化之北至久山镇入海太平寰宇记云在乐陵东南从徳州平昌来舆地记云在乐陵】笃马河【即马颊河自东昌府恩县流入平原县之西南境东北流迳徳州东陵县西又东北迳徳平县西北入武定府乐陵县界汉书沟洫志鸿嘉四年河溢河堤都尉许商与丞相史孙禁共行视图方畧禁以为可决平原金堤开通大河令入故笃马河至海五百余里商以为禁所欲开者在九河南失水之迹处势平夷罕则淤絶水则为败不可许后汉书郡国志平原地道记曰有笃马河水经注屯氏别河南渎首受大河故渎东出亦通谓之笃马河东北迳安徳县故城西又东北迳临齐城南又屈迳其城东故渎广四十步又东北迳重邱县故城西又东北迳西平昌县故城北又迳般县故城北太平寰宇记笃马河即古马颊河山东通志笃马河亦名马颊非禹迹也】减水河【在齐东县东二里一名陈恺沟明成化元年开濬南引章邱之白云湖流迳薛家渡口由马家洼入大清河旧志马家洼近小清河与白云湖相接一遇水潦河水即通小清河而弥漫于马家洼民田多被其害因筑渠以泄之大清河而洿池变为膏腴又有御寇河在县西南三里明正徳六年开濬南通减水河北通大清河今其迹犹存俗名干河】坝水河【在齐东县西明成化十一年知县李寛开濬以泄归苏镇之水亦引白云湖新庄流入县境纡回二十五里至延安镇西二里入大清河】赵牛河【在齐河县西二十里旧曰利民河西南自长清连杨堤西北至禹城界长百余里地势洼下夏秋水溢渰没禾稼明宏治十七年知县赵清县丞牛文濬河阔十五步深二丈民至今赖之故名赵牛河】温聪河【在齐河县西北二十五里滕官屯西乡民温聪议开以泄刘宏坡水故名】倪伦河【在齐河县北二十五里晏城南初杨家坡秋水大注渰没禾稼乡民倪伦请开河以泄水因谓之倪伦河】厯水【在厯城县东水经注东厯城祠下泉流竞发其水北流迳厯城东又北引为流杯池分为二水右水北出左水西迳厯城北西北为陂谓之厯水与泺水防太平寰宇记厯城县厯水在县东门外十步与泺水同入鹊山湖】关卢水【在厯城县东水经注关卢水导源马耳山北迳博亭城西西北流至平陵城与武原水合武原水出谭城南平泽中北迳谭城东又北迳东平陵县故城西又北迳巨合城东合关卢水而注巨合水旧志一名盘水又名全节河行厯城县东十五里入大清河】聴水【在厯城县东北二十里水经注聴水上承泺水东流北屈又东北注巨合水又北入于济齐乗即今之响河】芹沟水【在章邱县南水经注芹沟水出台县故城东南西北流迳台城东又西北入于济齐乗十二芹沟俗名西麻湾出章邱县南明水驿与明水合流三里余入绣江旧志又有东麻湾在百脉泉左百余步】巨合水【在章邱县西南四十里源出县之鸡山北流迳厯城县东七十里水经注巨合水出鸡山之西北北迳巨合故城西又北合关卢水又西北迳台县故城南白野泉水注之又北聴水注之乱流北入于济齐乗水出鸡山下俗名双女泉西源出龙山镇南五十里曰榆科泉迳巨里东源亦名武原水出镇南十余里曰江水泉迳巨里东俗讹为东西巨冶河俱北流五里余乃相合北入小清河】明水【在淄川县西即古萌水也诸泉所滙近水稻田咸资灌溉产木最佳水经注萌水出西南甲山东北迳萌山西东北入于泷县志有泷水出冲山之阳北流入萌水一名汜阳河即古泷水也】淄水【在淄川县东南七十里详见青州府】般水【在淄川县东南十五里水经注出县东南龙山俗亦谓之为左阜水西北迳其城南又南屈曲入泷水太平寰宇记今般水发源去县二十里迳县治南一百二十步又西北入泷水齐乗般水出淄川县东南龙山龙湾洞俗名鱼头河西北流至般阳城东分为二水一支迳城南一支环城西北俱流入泷水】徳防水【在淄川县东北汉书地理志昌国徳防水西北至西安入如水水经注徳防水出昌国黄山西北流昌国故城南又西北五里泉水注之水出县南黄阜北流迳城西北入徳防水又西北世谓之沧浪沟又北入时旧志亦名郑黄沟府志今名豊水亦曰朱龙河】时水【在新城县东二十里自青州府临淄县流入又北至髙苑县入小清河其支流迳新城县南门外又西迳长山县北入孝妇河汉书地理志临淄县如水西北至梁邹入济水经注淄水又北时水注之即如水也出齐城西南二十五里平地出泉水色黑又因之为黑水西至石洋堰分为二水谓之石洋口枝津西北至梁邹入泲又北迳西安城西又北京水系水注之又云时水自西安城西南分为二水枝津别出西流迳东髙苑城西南注又北注故渎又西迳西髙苑县故城南西北至梁邹城入于泲考水经注之二髙苑今之新城地梁邹城今邹平县地大约时水自入小清河而今新城县以下则皆时水之支流也今长山县西去邹平最近可证　按汉书之如水即水经注之时水又即黒水青州府志土人名曰乌河似又以水黒得名旧志列乌河又列吴河考吴河即时水支流疑乌吴又以音近致讹故府县志俱无吴河之名今删去乌河吴河改列时水其支流附见时水之下】中川水【在长清县南二十里亦名沙沟水水经注中川水东南出山茌县之分水溪一源两分泉流半解亦谓之分流交半水南出太山入汶半水出山茌县西北流东迳太原郡南又西北与汉宾溪水合谓之格马口又北迳卢县故城东而北入济俗谓之沙沟水】玉水【在长清县东北三十里一名玊符河水经注玉水导源太山朗公谷西北流迳玉符山又西北迳猎山东又西北迳祝阿县故城东野井亭西俗谓是水为祝阿涧水北流注于济太平寰宇记玉水东南自厯城流入旧志谓之豊齐河自泰山北诸溪水合而成流经中宫渇马崖又西北经丰齐镇大清桥北入大清河　按舆图此水在齐河县东南仅里许旧志属之长清葢两邑以大清河为界西北岸属齐河东南属长清此水又在大清河之南也】大明湖【在厯城县西北隅周十余里水经注泺水北为大明湖西即大明寺寺东北两面侧湖池上有客亭左右楸桐负日俯仰目对鱼鸟极望水木明瑟可谓濠梁之性物我无违矣湖水引渎东入西郭东至厯城西而侧城北注又上承东城厯祠下泉源竞发其水北流迳厯城东又北引水为流杯池州僚宾燕公私多萃其上明统志大明湖源出舜泉其大占府城三之一由北水门出与济水合狝漫无际遥望华不注峰若在水中葢厯下城絶胜处也旧志今泺水逹城北流而不入城舜泉亦止成一井不流惟北珍珠濯缨诸泉北流入湖耳湖境亦多为居民填塞冶图环沼仅成曲港可通小舟而蔬果鱼蠏之属其为民利多矣乾隆十三年】
　　【圣驾东巡经此有御制大明湖诗】濯缨湖【在厯城县城内西北本名灰泉齐乗府城内灰泉最大自北珍珠以下皆滙于此周围广数亩当是大明湖之源也明统志元宪使珠希仁改今名　珠希仁旧作竹希仁今译改】四望湖【在厯城县西即大明之别渚　按太平寰宇记在县西二百余步其水分流入县城与孝感水合今考城西无入城之水疑古今水道不同也】莲子湖【酉阳杂俎厯城北二里有莲子湖周环二十里湖中多莲花红緑间明乍疑濯锦又鱼船掩映罟罾疏布逺望之者若珠网浮杯也】鹊山湖【在厯城县北二十里湖北岸有鹊山故名太平寰宇记泺水与厯水合流同入鹊山湖旧志自刘豫导泺东行而水不及鹊山湖矣旧有亭亦久废】白云湖【清河之下流也自章邱县西北七里流迳厯城县东北合小清河周五十里俗名刘郎中泊有鱼藕菱芡之利明洪武初设河泊所十七年革】湄湖【在长清县西南五里东西三十里南北二十五里水经注济水右迤为湄湖方四十里尔雅水草交为涌释名曰湄眉也临水如眉元和郡县志谓之淯沟泊】锦绣川【在厯城县南中宫镇东一名北川延袤六十余里流迳中宫镇南亦名中宫河下流入长清县即水经注之玉水也府志今名大磵沟夹磵芍药丛生春时絶胜又有锦阳锦云二川略相聨属】八防津【在邹平县南元和郡县志济阳县八防津在县南一里相传水陆所凑其路有八故名　按今邹平县即唐之济阳县地此水今湮】四渎津【在临邑故县东水经注河水东北流迳四渎津津西侧岸临河有四渎祠东对四渎口川渎异同考临邑东有四渎津大河故道所经也唐五行志云永徽六年齐州河溢即此地】耿家陂【在长清县西北三十里周二十里下流入大清河】百花洲【在厯城县大明湖南方广数十亩居民庐舍围旋环绕乾隆十三年圣驾东巡经此】
　　【御制有用宋曽巩百花洲韵诗】黑水潭【在徳平县西北三十五里望之水色如黛故名曩流注笃马河今涸】黑龙潭【在平原县西二十里古马颊河侧兴龙寺下其深叵测遇旱祷雨取水于此】白鹿渊【在徳平县东水经注般河又东为白鹿渊南北三百步东西千余步径三丈余其水冬清夏蜀渟而不流】趵突泉【在厯城县西曾巩齐州二堂记云泰山之北与齐之东南诸谷之水西北滙于黑山之湾又西北滙于栢崖之湾而至于黒马之崖则泊然而止自崖以北至于厯城之西葢五十里而有泉涌出髙或至数尺其旁之人名之曰趵突之泉齐人皆谓尝有弃糠于黑水之湾者而见之于此葢泉自渇马崖潜流地中而自此复出也其注而北则谓之泺水逹于清河以入于海明统志一名瀑流府志上有观澜亭康熙二十三年】
　　【圣祖仁皇帝驾幸济南赐额曰激湍曰源清流洁并】
　　【御制趵突泉诗乾隆十三年圣驾东巡经此有】
　　【御制恭依　　　　　　　　　　　圣祖趵突泉韵及　　再题趵突泉诸诗】珍珠泉【有南北二泉南泉在府城内铁佛巷东今淤北泉在白云楼前右有刘氏泉左有溪亭泉今在廵抚公廨康熙二十三年圣祖仁皇帝御书匾曰清漪二十八年】
　　【再幸复赐匾曰作霖并】
　　【御制观珍珠泉诗乾隆十三年圣驾东巡亦有】
　　【御制珍珠泉诗】金线泉【在府城西元好问济南行记金线泉有纹若金线夷犹池面泉今为灵泉庵齐乘厯下名泉有曰金线曰趵突曰皇华曰栁絮曰卧牛曰东髙曰潄玉曰无忧曰石湾曰酒泉曰湛露曰满井曰北煮糠曰散水曰溪亭曰濯缨曰灰泉曰知鱼曰硃砂曰刘氏曰云栖曰登州曰望水曰洗鉢曰浅井曰马跑曰舜井曰珍珠曰香泉曰鉴泉曰杜康曰金虎曰黑虎曰东密脂曰西密脂曰孝感曰玉环曰罗姑曰混沙曰灰池曰南珍珠曰芙蓉曰滴水曰灰湾曰悬清曰双桃曰温泉曰汝泉曰龙门曰染池曰悬泉曰都泉曰栁泉曰车前曰煮糠曰炉泉曰白虎曰甘露曰林汲曰白泉曰金沙曰白龙曰花泉曰独孤曰醴泉曰浆水曰南煮糠曰苦巨曰熨斗曰鹿泉曰龙居合章邱百脉总七十二见名泉碑】天镜泉【在厯城县西门外旧志新附名泉有五十七其一曰天镜在龙□南方广一亩】净明泉【在章邱县南齐乗明水一名净明泉出百脉西北石桥边其泉至洁纎尘不留土人以洗目退昏翳合西麻湾入绣江徐璧济水论济水分支伏流地中至县西南出为漏河至渗水湾乃伏入地中至是始出而为百脉净明东西麻湾四泉合而北流为济河又北流至城东为绣江西北至水寨防为白云湖又东北入小清河始与泺水防又东入大清乃复济水之本原云】醴泉【在邹平县西南二十二里泉深丈许旁有醴泉寺相传僧寳志卓锡于此又曰范公泉葢宋范仲淹读书处也其西有圣水井】卓锡泉【在长清县东南灵岩山又有黄龙泉双鹤泉甘露泉俱在灵岩寺旁】七仙泉【在长清县东南六十里又有白石泉众水相合即沙沟水上源也】清沙泊【在新城县西北二十五里县志岔河之委溢而成湖又名落雁湖中有界石北为髙苑南为新城】厐家泊【在新城县北二十五里接髙苑县界】麻大泊【在新城县东北三十里接博兴髙苑县界俗名官湖又名秋锦湖周五六十里蒲苇丛生芙叶如锦其中有鱼龙湾水流旋转不定相传有龙窟其水溢而北流至博兴南入乌河又见青州府】防城泊【在新城县东北三十里乌河口即古之平州也水经注济水又东北迤为渊者谓之平州其侧有平安县故城俗谓之防城县志防城泊亦名红莲泊】瀑水湾【在淄川县南二十五里县志源出黉山东南曲折西流水行石上忽陷下一丈余西去为壑水悬流而下若帘冬结氷柱入崖下石龛中流至五里许入孝水又有龙湾在县南门外水声震吼闻数里】黑水湾【在临邑县南三十里下口宋又有妻家湾在下口北】白龙湾【在陵县东四十里俗呼为龙家洼】浒山泺【在邹平县西十五里九龙山之西周回二十余里接章邱县境自小清河淤塞獭水流迳其中汪洋无际】盖野沟【在新城县东北水经注源出延乡城东北平地西北流迳延乡城北又西北流谓之葢野沟又西北流迳髙苑县北注时水】华沟【在新城县东北四十里一名为鲁通坡】甘枣沟【在临邑县北古黄河之南水经注河水自平原右溢世谓之甘枣沟水侧多枣故俗取名焉又东北厯长隄经漯隂县北又东经着城北东为破淀渊潭相接世谓之野沟】上方井【在章邱县东二十里泉从石罅流出冬夏不竭南一里许又有下方】
　　【井】
　　钦定大清一统志卷一百二十六
<史部,地理类,总志之属,大清一统志>
　　钦定四库全书
　　大清一统志卷一百二十七
　　济南府【二】
　　古迹歴下故城【在今歴城县治西春秋时齐邑也史记晋世家平公元年伐齐齐灵公与战靡下徐广曰靡一作歴又田儋传汉三年韩信袭破齐厯下军三齐记歴下城南对歴山城在山下故名歴下城也郭縁生述征记曰歴城到营城三十里自城以东水弥漫数十里南则廹山实为险固于钦齐乗金乱土人阻水立邑号曰水寨归元后始移置今县】东平陵故城【在歴城县东春秋齐平陵邑刘向説苑齐桓公之平陵见家人有年老而自飬者汉置东平陵县以右扶风有平陵故此加东也济南郡治马晋永嘉后移郡治歴城以东平陵为属县后去东字刘宋因之郦道元水经注武原水迳东平陵县故城西故陵城也后乃加平李吉甫元和郡县志后魏曰东陵周省隋末土人李义满据堡自守武徳二年归唐于堡复置平陵县及谭州以满为总管封平陵郡公贞观元年州废以县属齐州十七年齐州都督齐王祐叛满及男君球固守贼平县废有诏重置改名全节以旌其功县西南至州七十里元和十五年并入歴城乐史太平寰宇记平陵城在县东七十五里废全节县在平陵西北十五里齐乘东平陵故城在济南东七十五里周二十余里】台县故城【在歴城县东北三十里春秋齐邑晏子春秋公为之封邑使田无宇致台与无盐汉为候国属济南郡安帝延光三年济南上言鳯凰集台县丞霍収舍树上晋省宋时侨置魏郡及聊城县后魏孝建二年立东魏郡理台魏书地形志东魏郡宋孝武置后自歴城徙治台城又领聊城县有台城是也北齐郡县俱废章怀太子曰台县故城在平陵县北太平寰宇记台城在废全节县北十三里又齐天保七年改济南郡还治歴城台城遂废】杨邱故城【在章邱县东南汉武帝四年封齐悼惠王子安为杨邱侯固于此后为县属济南郡后汉省水经注百脉水西北迳杨邱县故城中世谓之章邱城非也元和郡县志章邱县本汉杨邱县也高齐天保七年自高唐故城移高唐县理于此开皇十八年以博州亦有高唐县改为章邱取县南章邱山为名太平寰宇记高唐故城在今章邱县东南十五里】菅县故城【在章邱县西北汉文帝四年封齐悼惠王子罢军为菅侯国于此后为县属济南郡后汉因之晋省晋书慕容德载记南阳太守闾邱羡师次菅城魏书地形志东魏郡聊城县有菅城隋开皇六年改置朝阳县于此十六年改曰临济唐武德元年于县置邹州八年州废属谭州贞观初仍属齐州元和郡县志临济县西南至齐州一百二十里本汉菅县隋移朝阳县理此后改临济宋咸平四年省入章邱金史地理志章邱有临济镇】朝阳故城【在章邱县西北汉置县为侯国属济南郡应劭曰在朝水之阳后汉曰东朝阳以南阳郡有朝阳故此加东也晋改属乐安国后魏仍曰朝阳还属济南齐周时省隋开皇六年改置朝阳于故菅县十六年改曰临济仍分置朝阳县于此大业初仍废入临济县太平寰宇记朝阳故城在临济县东四十里齐乗在章邱县东二十五里】猇县故城【在章邱县北汉征和元年封赵敬肃王子起为侯国属济南郡后汉省苏林曰今东朝阳有猇亭】亭山故城【在章邱县西南刘宋侨置卫国县属顿邱郡后魏改属东魏郡隋开皇六年改曰亭山属齐郡唐属齐州元和郡县志县西北至州九十里本汉平陵县地县东南有亭山隋因以为名元和十五年省入章邱齐乘故城在县东南六十里】梁邹故城【今邹平县治汉高帝五年封武虎为梁邹侯国于此后为县属济南郡晋书乐安王鉴传成寜初以齐国之梁邹益封地理志不载葢寻省也宋武帝侨置平原郡后魏曰东平原郡隋废入长山唐改置济阳县元和郡县志县东南至留州九十四里景龙元年于汉梁邹城置旧唐书地理志元和十五年并入高苑宋史地理志景德元年移邹平治济阳废县至今不改】邹平故城【在今邹平县北汉置邹平县属济南郡晋永嘉后省魏书地形志临齐有邹平城元和郡县志邹平县东南至溜州一百二十里本汉旧县隋开皇三年自梁邹城移平原县入邹平城十八年改为邹平太平寰宇记邹平故城俗名赵台城在县西南十五里唐武德三年筑八年移于今理旧志有故城在今县北孙家镇去齐东县东南四十里唐时所治也宋景德元年移治济阳城而此城废俗讹为梁邹城】济南故城【在邹平县北隋开皇十六年分长山县置济南县大业初仍省入长山元和郡县志隋于后汉梁邹城地置济南县齐乗隋济南城在邹平东北十五里旧志又有济南郡城在县北十八里未详】平原故城【在邹平县东宋武帝置平原县属平原郡后魏因之太平寰宇记高齐天保七年自今长山县界移平原县于今邹平县理东南三十五里汉梁邹故城属广川郡周不改隋开皇三年复自梁邹城移平原入邹平城旧志平原城在今邹平县东十二里今为平原荘】般阳故城【今淄川县治汉置县应劭曰在般水之阳晋县省而城存宋书沈文秀传王元邈据盘阳城魏书地形志东清河郡治盘阳城元和郡县志淄川县本汉般阳县也】逄陵故城【在淄川县西北宋永初中置属济南郡后魏因之又地形志东魏郡博平县亦有逄陵城盖尝徙治也北齐省太平寰宇记故城在淄川县西北四十里齐大夫逄丑父之邑齐乗商诸侯逄伯陵封于此逄丑父其后也】土鼓故城【在淄川县西汉置县属济南郡后汉因之晋省宋复置后魏因之又地形志东魏郡博平县有土鼓城盖尝徙治也北齐并入平山】昌国故城【在淄川县东北三十五里齐邑亦名昌城史记赵世家惠文王二十五年燕周将攻昌城取之乐毅传燕昭王封乐毅于昌国号为昌国君汉置昌国县属齐郡后汉及晋宋魏皆因之魏孝昌三年清河民房顷作乱据昌国城时东清河郡治盘阳又所领武城县有昌国城盖县尝徙治也高齐时废萧德言括地志故城在淄川县东北四十里】莱芜故城【在淄川县东南汉置县属防山郡后汉及晋初因之后省应劭曰即鲁莱柞邑昭公七年季孙所以与孟氏臣谢息者水经注淄水出防山莱芜县原山东北流迳莱芜谷屈而西北流迳其县故城南从征记曰地在莱芜谷当路阻絶两山间道由南北门汉末有范史云为莱芜令言莱芜在齐非鲁所得引旧説云齐灵公伐莱莱民播流此国邑落荒芜故曰莱芜元和郡县志莱芜故城在今淄川东南六十里　按魏书地形志东清河郡贝邱县有莱芜城即汉县也又防山郡牟县亦有莱芜城盖汉晋间已尝西徙于今莱芜县界也】武强故城【今长山县元和郡县志长山县东南至淄州六十四里本汉于陵县地宋武帝于此立武强县开皇十八年改武强为长山县取长白山为名】济南郡城【史记齐悼惠王世家高后立其兄子吕台为吕王制齐之济南郡为吕王奉邑正义引括地志云济南故城在淄州长山县西北二十五里后汉书章帝记元和二年巡济南章怀太子注县名今淄州长山县西北　按两汉止有济南郡并治东平陵在今歴城县距此百余里而无济南县不知括地志后汉书注皆何所据也】于陵故城【在长山县西南本齐于陵邑汉置县属济南郡为都尉治后汉建武中尝改封侯霸子昱侯于此宋永初后省魏书地形志逢陵有于陵城元和郡县志齐记曰于陵城西三里有长白山陈仲子夫妻所隠也太平寰宇记于陵故城在长山县南二十五里旧志在县西南二十里】高苑故城【有二俱在今新城县汉高帝六年封丙倩为高苑侯又文帝十六年分齐为胶西王国史记表都宛水经注高苑有东西二城东则胶西王都西城则丙倩侯国刘宋时县省魏书地形志东平原郡鬲有高苑城括地志高苑故城在淄州长山县北二十四里参考道里今新城县当即西高苑又县志有故城在县东十二里墙址犹存盖即东高苑也】延乡故城【在新城县东汉置县为侯国属千乘郡后汉省魏书地形志乐陵郡湿沃有延乡城水经注盖野沟水源导延乡城东北世人谓故城为从城延从字相似读随字改所未详也】平安故城【在新城县东北汉置平安侯国属千乘郡后汉省水经注济水又东北迤为渊渚谓之平州湿沃侧有平安县故城俗谓之防城非也应劭曰博昌县西南三十里有平安亭故县也世尚存平州之名矣唐武德初复置平安县属青州八年省入博昌旧志防城在县东北四十里与高苑县接界或谓之高防城即古平安也】着县故城【在济阳县西南汉书曹参传从下齐収着漯隂顔师古注诗齐风俟我于着乎而即着县也太平寰宇记着城在临邑县东南五十里相传地生蓍草毎年上贡故名齐乘着本音竹庶韦昭误以为蓍蔡之蓍后人縁此有贡蓍之説】禹城故城【在今禹城县西南旧曰祝阿隋唐间自长清县界移治此天寳元年改曰禹城元和郡县志在齐州西北八十五里太平寰宇记乾元二年史思明侵河南守将李铣于长清县邉家口决大河东注城因沦防移理迁善村即今治也旧志有祝阿故城在今县西南十七里葢即唐初迁治处】高唐故城【在禹城县西南春秋齐邑左传襄公十九年齐夙沙卫奔高唐以叛哀公十年赵鞅帅师伐齐取犁及辕毁高唐之郭史记齐威王曰吾臣有盼子者使宁高唐赵人不敢东渡于河杜预左传注高唐在祝阿县西北太平寰宇记古高唐邑在禹城县南五十里是也汉时于其地置县属平原郡应劭十三州记在平原郡南五十里晋废后改置于汉灵县界旧志高唐城在今县西四十里即汉县也　按齐高唐邑在今禹城县南汉县在今县西二地虽殊界实相近至今东昌府之高唐州乃汉灵县也取故名耳】瑗县故城【在禹城县南即齐辕邑也左传哀公十年夏赵鞅帅师伐齐取犁及辕注祝阿县西有辕城汉书地理志平原郡有瑗县后汉省太平寰宇记瑗城在县南一百里一作援杜预曰辕即瑗也】阿阳故城【在禹城县东亦曰阳阿汉置县属平原郡后汉省水经注河水经阳阿县故城西应劭曰漯阴县东南五十里有阳阿乡故县也太平寰宇记阿阳城在废禹城县西北五十里今县南去七里】源阳故城【在禹城县南唐武徳元年置县属齐州贞观元年省入禹城太平寰宇记源阳城在县南一百里隋末防乱县令桓孝才立墅于家侧率宗亲共守不属诸贼唐武徳初大使崔同就筑城奏桓孝才为县令城在源阳河侧因以为名六年废】临邑故城【在临邑县北汉置临邑县属东郡在今茌平县界刘宋孝建二年侨置于此后魏至隋唐皆因之元和郡县志县南至齐州六十里宋史地理志建隆元年河决公乘渡口城坏三年移治孙耿镇即今治也旧志故城在县北三十五里】漯阴故城【在临邑县西本齐之犂邑亦曰犁邱又名曰隰左传哀公十年赵鞅帅师伐齐取犂及辕二十三年晋荀瑶伐齐战于犂邱知伯亲禽顔庚二十七年陈成子召顔涿聚之子晋曰隰之役而父死马杜预注犂邱隰也汉置漯阴县属平原郡应劭曰县在漯水之南因名后汉因之晋省水经注漯水又东北迳漯隂故县城北故犁邑也歴北漯阴城南伏流谓之漯阳城地理风俗记曰平原漯阴县今巨漯亭是也太平寰守记汉湿阴废城在今临邑西十里宋武平齐移理于县西北五十里北湿阴城亦谓汉城为南湿阴城按后汉志作湿阴地形志有湿阴城葢传冩之譌】长清故城【元和郡县志长清县东北】
　　【至齐州八十里隋开皇五年置镇十四年废镇置县宋史地理志长清至道二年徙城于县之刺榆即今治也旧志故城在今县东南三十里】卢县故城【在长清县南春秋齐邑左传隠公三年齐郑盟于石门寻卢之盟襄公十八年晋伐齐赵武韩起以军围卢汉初置卢县属防山郡都尉治焉文帝封东牟侯兴居为济北王都卢和帝后分防山置济北国亦都此后魏改属太原郡魏书地形志太原郡卢县晋后自济北改属有卢城盖县尝徙治也孝昌二年又移东太原郡治此隋书地理志长清县有东太原郡齐废盖县随郡废也太平寰宇记卢城在长清县南五十里内有隔城旧志在今县南二十五里　按汉书济北王传因除为北安县而地志不载】山茌故城【在长清县东北汉置茌县属防山郡应劭曰茌山在东北后汉因之三国魏改曰山茌魏明帝纪景初元年山茌县言黄龙见是也晋升平三年慕容隽以贾坚为防山太守屯山茌刘宋永初后省元嘉十年复置并侨置大原郡治焉孝建元年改属济北后魏仍属太原郡隋大业初废入歴城唐武徳元年复置属齐州天寳元年改曰丰齐元和郡县志县东北至州四十里十五年省入长清太平寰宇记废茌县在长清县东北四十里齐州西三十六里金史地理志长清有丰齐镇即此】祝阿故城【在长清县东北礼记武王封黄帝之复于祝春秋襄公十有九年诸侯盟于祝阿左传作盟于督扬杜预注督扬即祝柯也公羊传作祝阿汉为县属平原郡后汉改属济南国晋亦为祝阿县刘宋元嘉十年属大原郡后魏因之隋属齐郡唐初移今治禹城县而故县废章怀太子曰祝阿故城在山茌县东北元和郡县志在丰齐县东二里太平寰宇记在长清县东北四十五里禹城县东南八十里乾元二年始移理迁善村即今禹城县】东太原郡【在长清县东北亦曰升城晋义熈中侨置大原县于此刘宋元嘉十年立太原郡孝建初以县为郡治后兼置并州于此魏书地形志太原郡太原县治升城房崇吉传宋明帝以崇吉为并州刺史领太原太守戊升城北齐郡县俱废　按水经注隋志俱作东大原郡以故太原为西故加东也】德州故城【今陵县治即汉安徳县也后魏大和中于此置安徳郡隋改徳州平原郡自后因之明史地理志洪武七年移德州于故陵县十三年复置改县于此县志故徳州城壁堑高深城门内起直城前障掩蔽内外左右慢道其尾相属传六顔鲁公制也周二十余里永乐初徙其砖以筑今之德州二县遂废为土城】归化故城【在陵县南亦曰福城太平寰守记元和程权奏言徳州安德县渡黄河南隣齐州临邑县有灌家口草市顷者成德军于市北十里筑城名福城城縁隔河与临邑县对岸又居安德德平平原三县界疆境濶逺请置为县从之太和四年废为镇入临邑金史地理志安徳有向化镇即此】长河故城【今德州治汉置广川县在今直隶枣强县北齐废隋开皇六年复置仁夀初改名长河旧唐书地理志隋于旧广川县东八十里置新县寻改长河为水所坏元和四年移就白桥于永济河西岸置县东去故城十三里十年又移治于河东岸小胡城即今治也元和郡县志县东至徳州五十里五代周时省为镇入将陵宋景祐元年移将陵县来治元为陵州治】鬲县故城【在德州北古鬲国也春秋襄公四年传言靡齐有鬲氏后属齐为鬲邑汉书曹参传从下齐还収平原鬲卢是也汉置鬲县属平原郡后汉建武十三年封朱祐为侯国晋宋皆属平原郡后魏改属安徳郡北齐省括地志鬲县故城在安徳县西北五十里】重邱故城【在徳州东春秋襄公二十五年诸侯同盟于重邱汉置重邱县属平原郡后汉济南王康传建武三十年以平原之重邱益济南而志无此县盖寻省也应劭曰安德县北五十里有重邱乡故县也欧阳忞舆地广记隋于重邱故城置将陵县】将陵故城【在徳州东汉书外戚恩泽侯表将陵侯史曽宣帝元康二年封神爵四年除而志未尝有县盖乡亭名也隋开皇十六年始分安德置将陵县属平原郡唐属徳州元和郡县志县南至德州五十里取安德县故城为名宋景祐元年移治于长河镇而此城废】平昌故城【在徳平县西南汉县后汉显宗时曰西平昌以北海有平昌故加西也后魏始复曰平昌太平寰宇记县在德州东北八十里汉平昌故城在今县西南三十里后魏永熈二年移于废平昌城高齐天保七年又移于今理】般县故城【在德平县东北汉置县属平原郡后汉晋因之后魏改属渤海熙平中属乐陵中兴初别置安德郡于此属沧州北齐郡县俱废入平昌隋开皇十六年复置属平原郡唐贞观十七年仍省入平昌太平寰宇记在平昌县东北二十五里】重平故城【在徳平县西北汉置重平县在今直吴桥县界后魏孝昌中复改置于此属安德郡北齐省入平昌后汉书注故城在今安德县西北县志今有重平镇在县西北三十里】平原故城【在今平原县南古平原邑齐西境地属赵赵惠文王封弟胜为平原君汉置县并立平原郡于此后魏太平真君三年并鬲寻复置旧唐书地理志平原故城在今县西南二十五里今县治城北齐所御县志有古城二一在县南二十余里一在县西南三十里】鄃县故城【在平原县西南亦曰俞汉高后四年封吕佗为俞侯又景帝六年封栾布为俞侯如淳曰即鄃也后为县属清河郡沟洫志武安侯田蚡为丞相其奉邑食鄃鄃居河北河决而南则鄃无水灾后汉书马武传建武十三年増邑更封鄃侯后魏太和中改属平原郡后属南清河郡北齐省入平原隋复置在今夏津县界而故城废括地志鄃县故城在平原县西南五十里】绎幕故城【在平原县西北汉置县属清河郡后汉晋因之后魏太平真君三年并入武城太和二十一年复置属安徳郡高齐省入平原隋开皇十六年复置大业初省入安德太平寰宇记在平原县西北二十里】肥乡废县【在歴城县东宋书州郡志魏郡领肥乡县晋太康地志属广平魏书地形志肥乡有平陵城隋书地理志齐郡亭山旧曰卫国后齐并土鼔肥乡入焉】营城废县【在歴城县东隋开皇中置属齐郡大业初废入章邱唐武徳二年又置属谭州八年废入平陵述征记歴城到营城三十里太平寰守记营城在歴城东四十里又有营城在县西二十七里汉本始初赵充国所封营平邑也齐乘营平城在府东三十里即隋唐营城县】博平废县【在章邱县东南宋书州郡志冀州魏郡孝武侨立领博平县魏书地形志东魏郡仍领博平县隋书地理志宋东魏郡后齐省入章邱而博平不复见旧志有博平镇在章邱县东南三十五里盖即宋所置县又有魏郡郭林镇在县西北六十里疑即故东魏郡也】济北废县【在长清县界隋开皇六年分卢县置大业初省入太平寰宇记故城在长清县西三十里】谭国城【在歴城县东春秋庄公十年冬十月齐师防谭注谭在济南平陵县西南水经注武原水出谭城南北迳谭城东俗谓之有城也谭国也齐桓之出过谭谭不礼焉鲁庄公九年即位又不朝十年防之太平寰宇记谭城在废全节县东南十五里】鲍城【在府城东三十里太平寰宇记歴城县鲍城在歴城县东三十四里相传鲍叔牙所食邑也】巨里城【在歴城县东亦曰巨合城汉书王子侯表巨合侯发城阳顷王子元鼎元年封后汉书郡国志济南国歴城有巨里聚耿弇传建武五年张歩分遣弟敢守巨里弇进兵先胁巨里注巨里聚名也一名巨合城在今齐州全节县东南水经注巨里水北迳巨合故城西耿弇之讨张歩也守巨里即此城也三靣有城西有深坑坑西即弇所营也元和郡县志全节县巨合城在县东南十三里齐乘在歴城县东七十里宋改为龙山镇】黄巾固城【今章邱县治后汉末黄巾保聚于此齐人谓垒堡为固故名晋太元十三年后燕青州刺史慕容绍自歴城退屯黄巾固燕主垂因置徐州于此水经注百脉水北迳黄巾固葢贼所屯故固得名焉元和郡县志章邱县理城即黄巾城也高齐移高唐理此隋改为章邱】崔氏城【在章邱县西北左传襄公二十七年齐崔成请老于崔注济南东朝阳县西北有崔氏城水经漯水东北迳崔氏城北唐书宰相世系表齐丁公伋嫡子叔乙让国食采于崔遂为崔氏通志崔氏城在章邱县西北二十五里】乐安城【在章邱县北太平寰宇记临济县东北八十里有乐安城齐乗乐安城在章邱临济镇东北八十里盖汉元帝时匡衡所封非千乘故县也】寗戚城【在章邱县东北水经注杨渚沟水北迳寗西太平寰宇记戚城在章邱县东北三十里即杨渚水所经也】长城【在淄川县南西接长清县界水经注泷水南出长城中即此】晏城【在齐河县西北二十五里太平寰宇记禹城县有晏婴城城内有井水和胶入药方金史地理志齐河有晏城镇旧志晏婴食邑于此故名乾隆二十二年圣驾经此有】
　　【御制晏城诗三十年于此建　　行宫三十六年四十一年四十五年四十九年俱有御制齐河县行馆诗】魏王城【在齐东县西南三十里县志相传李宻所筑有遗址】邿城【在济阳县西二十五里相传为古邿国】杨虚城【在禹城县西南亦作杨墟汉书王子侯表杨虚侯将闾齐悼惠王子文帝四年封后汉书马武传定封为杨虚侯水经注河水又迳杨墟县之故城东漯水又东北过杨墟县东注地理志曰杨墟平原之隶县也城在高唐城之西南】禹息城【在长清县界太平寰宇记在废禹城县西南三十里又有龙頟城在废禹城东南二十五里汉故县后汉省周宣帝时祝阿县曾理于此】钟城【在禹城县东南百余里后汉书耿弇传建武五年诏弇进讨张歩歩使其众屯祝阿别于防山钟城列营以待弇弇先击祝阿防之故开围一角令众得归钟城钟城人闻祝阿已渍空壁亡去胡三省通鉴注钟城在防山郡界故曰防山钟城】斗城【在禹城县西南晋太元中张愿屯祝阿之瓮口后燕慕容隆讨之至斗城去瓮口二十五里还撃愿大破之是也又瓮口戍在县南十六圆春秋隆兵至斗城愿兵奄至隆击却之遂进战于瓮口愿败走葢斗城在河津之南而瓮口又在斗城东南也】石塞城【在长清县西南晋义熙二年南燕西中郎将封融奔魏与羣盗袭石塞城即此】垣苗城【在长清县西南魏书地形志太原县有糜沟垣苗二城水经注济水迳垣苗城西城故洛当城也宋武西征令垣苗镇此】白石城【在陵县史记齐悼惠王世家胶东王雄渠齐悼惠王子以白石侯文帝十六年为胶东王正义曰白石古城在德州安德县北二十里】临济城【在陵县东北水经注屯氏别河东北迳临济城南始东齐未宾魏筑城以临之故城得其名也】三汉口城【在陵县东南唐书李纳传棣州有蛤□盐池嵗产盐数十万斛为纳所据筑垒德州南跨河以守蛤□谓之三防城贞元八年纳子师古嗣镇兾帅王武俊引兵至三汊诏师古毁其城】龙凑城【在徳州东北后汉书袁绍传公孙瓒遣兵至龙凑挑战绍击破之又建安九年袁谭屯龙凑胡三省注龙凑在平原渤海间为河津要口也】十二连城【在德州北十里明建文中李景隆帅师御燕兵于此】张公城【在平原县南水经注大河又北迳张公城临侧河眉魏青州刺史张公治此故世谓之张公城水有津焉名之曰张公渡】石窌邑【在长清县东南左传成公二年齐侯以辟司徒之妻有礼予之石窌注县东有地名窌杜佑通典长清县齐之石窌邑元和郡县志在县东三十余里】耿济镇【今齐河县治本祝阿县地后汉建武五年耿弇进讨张歩从朝阳桥济河以渡先击祝阿防之故名齐乘齐河县本济南之耿济镇金时刘豫家此镇县志耿齐渡县东一里即今大清河桥口】齐东镇【今齐东县治金史地理志邹平有济东镇齐乘齐东县旧曰赵岸口金为齐东镇刘豫置夹河廵检司以濒大清河故名元因置县也旧志有齐东旧城在县东大清河东岸遗址尚存明初县境地挟民少分青城县之青地正徳嘉防三乡宏冶三年割章邱之临清乡十二年复割章邱之固均乡及邹平之梁邹防仙二乡益之而县境始大】驿台镇【今新城县治元史地理志新城本长山县驿台大宗在潜以人民完聚割置为县属般阳府齐乘县在府北八十里本长山之驿台镇元时置县】古頼亭【在章邱县西北左传哀公六年齐侯阳生使胡姬以安孺子如頼十年晋赵鞅伐齐毁高唐之郭侵及頼而遂后汉书郡国志菅县有頼亭】古于亭【在长山县西左传昭公十年陈桓子召公子周与之夫于注于陵西北有子亭】古野井亭【在齐河县东春秋昭公二十五年齐侯唁公于野井汉书祝阿有野井亭县志在齐河北岸】古清亭【在长清县东左传哀公十年齐伐我及清注卢县东有清亭　按山东通志以清亭在东阿界内引杜预左传注济北东阿县有清亭水经注济水自鱼山北迳清亭为证然卢东阿皆汉县而长清置自隋开皇中宋至道中又移治于刺榆店以地考之当在卢东阿二县之间且汉之东阿为今阳谷县地而今之东阿则明洪武中以故谷城移治者也当仍载入长清古迹为是】石门【在长清县西南今圯于河春秋隠公三年齐侯郑伯盟于石门注石门齐地或曰济北卢县西南济水之门京相噃曰今卢县故城西南六十里有石门去水三百歩葢水渎流移故在岸侧也】明行宫【在德州城西北河东岸明永乐宣徳间车驾徃来両京尝驻于此今旧迹已无存】北极台【在歴城县城北大明湖上】晒书台【在淄川县东北黉山后郑康成笺注诗书于此】清凉台【在新城县境一名清冢县志相传齐高士顔斶所居】闻韶台【在济阳县东北三十里曲堤镇县志相传为孔子在齐闻韶处元建大成殿于此有肃政亷访使王士熙记】韩信台【在长清县北二十五里台高三级嵗乆风雨剥落正高三丈有竒旧传信下齐所筑台侧数里冇大沟乃其藏兵处今呼为韩信沟】防花台【在陵县西门隍堑外旧志云南有花圃北为台延袤二亩外环以水杂植芙蕖菱茨于内门前有桥四隅有井井有槛西北有钓鱼矶东南有挽舟台唐书顔真卿为平原太守时安禄山逆节颇着其卿完城浚池阴料丁壮储廪实佯会文士泛舟饮酒赋诗纾禄山之疑今废为僧寺池井湮塞惟西南隅一井犹存】繁露台【在徳州学内州志明正统问知州韦景元修学得碑刻曰董子读书之台遂即遗址增筑以繁露名之乾隆二十二年四十一年四十五年四十九年圣驾廵幸经此俱有】
　　【御制繁露台诗】官桑园【长清县志税谍司大使樊童明建文中以刑部主事谪官值燕师至济南童上疏言周公辅成王之事死焉贫不能归邑大夫以官桑围四十亩并劝农主簿防给之今废为民居】房家园【在歴城县旧志云北齐博陵房豹之山池也其中杂树森耸泉石崇邃歴中祓楔以此为胜其参军尹孝边诗曰风沦歴城水月倚华山树时人以比谢灵运池塘十字】使君林【在歴城县魏正始中郑慤率宾僚避暑于此以簪刺莲叶令与柄通注酒饮之名碧筒酒】静化堂【在歴城县曽巩建齐乗在旧府治后又有禹功堂芙蓉堂名士轩竹齐凝香齐禾香亭芍药防仁风防俱在今布政使司公廨】南园【在新城县南郭外中有二如亭明浙江右布政王象晋着羣芳谱于此】白云楼【在歴城县濯缨湖上元张飬浩有赋后有白云泉又有白雪楼在鲍城明李攀龙别业】齐州二堂【在府城南歴山之隂泺水之上一曰歴山之堂一曰泺源之堂宋曽巩知齐州建此以馆客有齐州二堂记】七聘堂【在歴城县元张飬浩谢政归里至元间七聘不起后人因名其堂】云庄【在歴城县西北十里府志元张飬浩致仕所居中有云锦池雪香林挂月峯待鳯石遂闲堂处士庵绰然拙逸乐全九臯半仙五亭井记】歴下亭【在歴城县大明湖西即古客亭杜甫诗海右此亭古齐东面山背湖实为胜□乾隆十三年圣驾东廵有】
　　【御制歴下亭诗又有水香亭在歴下亭旁宋曾巩有诗】北渚亭【在歴城县水经注大明湖西有大明寺水成浄池池上有亭即北渚也宋晁补之有赋曾巩元郝经皆有诗】天心水面亭【在大明湖上元李泂建虞集有记亭后有超然台明建文时鐡尝犒军于此】防山亭【在歴城县防山湖上杜甫诗序登歴下新亭亭对防山湖即此】绣江亭【在章邱县东绣江之滨金元好问与张子钓张飞卿觞于绣江即此】歇马亭【在德州北十里相传唐太宗征辽尝驻此】河仓【在徳州城北三里金史地理志将陵县置河仓州志明永乐七年建水次仓于此】
　　关隘邹闗【在邹平县西北十三里】徐闗【在淄川县西左传成公二年齐师败于羣齐侯自徐闽入又十七年齐侯与国佐盟于徐闗而复之杜甫诗徐闗东海西】鹿角闗【在临邑县北五十里接陵县界古大河所经也元和郡县志临邑有鹿角闗在临邑县西北七十里陵县东南七十五里盖跨大河以鹿角津为名齐乘有平岭岭在徳州东南七十里岭上有鹿角津】四口闗【在长清县西接东昌府茌平县界元和郡县志在长清县西南五十里后魏置武徳四年废盖即古四渎津之口也】张公故闗【在德州南元和郡县志在陵县东南七十里】盘水镇【在歴城县东南金史地理志歴城镇六盘水中宫老僧口上洛口王舍人店遥墙县志上頟口有批验所盐艘要津】柳埠镇【在歴城县南中宫镇东南二十五里为县巨镇】龙山镇【在歴城县东七十里　本朝乾隆三十一年设廵检司驻此】堰头镇【在歴城县东北二十里亦曰下乐堰亦曰乐口即泺水入大清河处筑堰以分其流旧有廵检司今裁】普济镇【在章邱县东南五十里金史地理志章邱镇囚普济延安临济明水】孙家镇【在邹平县北三十里金史地理志邹平镇三淄乡介东孙家镇】索镇【在新城县东四十里元史地理志新城太宗创置以田索二镇属焉】张店镇【在新城县东南四十里接长山淄川益都三县界】刘宏镇【在齐河县西南三十里金史地理志齐河镇三晏城刘宏新孙耿晏城驿在县北后移于县治东南隅今裁】临河镇【在齐东县南临小清河宋明道二年大清河自东平溢入小清河废淄川之临河镇以避水患】囘河镇【在济阳县西南金史地理志济阳镇四囘河曲隄旧孙耿仁丰县志囘河镇在县西南二十里曲隄镇在县东北三十里有宋黄庭坚碑孙耿镇在县西南四十里仁丰镇在县东北六十里有城明洪武元年设廵检司八年裁】新市镇【在济阳县西六十里金史地理志临邑县三新镇安肃新市齐乘新市镇旧属临邑元至元二年属济阳】新安镇【在禹城县北金史地理志禹城镇三新安仁水寨黎济寨】莒镇【在长清县西北金史地理志长清镇六赤庄莒李家庄归徳丰齐隂河】滋博镇【在陵县东四十里金史地理志安徳镇四滋博向化盘河徳安】桑园镇【在徳州北四十里即景州之废安陵城也明正徳中马申钖驻桑児园招流贼刘六等即此良店水驿置于此有水次仓】懐仁镇【在徳平县东南二十里金史地理志徳平镇二懐仁孔家镇】水务镇【在平原县东四十里金史地理志平原镇一水务】石固寨【在歴城县西南四十里四靣皆险惟西南一径可入旧志南燕时尝据此】石都寨【在长清县东南七十里元明置有廵检司】张夏镇【在清河县东南　本朝乾隆二十四年设县丞驻此】周村店【在长山县南今移驻县丞于此】青阳店【在邹平县西三十里明初设马驿兼置逓运所后裁】苑城店【在长山县北二十里齐乘长山县北苑城店因故商苑为名县志旧有白山马驿兼置递运所在县兆门外供裁】神头店【在陵县东北即古厌次城也后汉书独行传剧贼毕豪等入平县县令刘雄将吏士乘船追之至厌次河齐乗汉高帝封爰类为厌次侯今为神头店统志厌次在陵县东北二十里葢即神头镇】谭城驿【在歴城县西北五里旧有驿丞今裁又递运所在县西闗外】龙山驿【在歴城县东七十里】晏城驿【在齐河县东南隅旧置县西北晏城镇后移此】刘普驿【在禹城县北十五里明初置于县西北成化十年迁此】崮山驿【在长清县东南明洪武初置于县东北闗外成化中移县治东南　本朝康熙初改置长城崮山二驿一丞主之今裁】长城驿【在长清县东南九十里】安德驿【在徳州南门外又旧有太平马驿在州南七十里平原县界有递运所后革又安徳水驿在德州西门外又有梁家庄水驿在州南七十里接直故城县界良店水驿在州北六十里旧有驿丞今俱裁】桃园驿【在平原县西南明永乐十八年置于桃园跕在县西北十五里后迁此】德州卫【在州治东今存又有德州在卫】
　　【本朝康熙二十七年载】
　　津梁鹊华桥【在歴城县大明湖南岸古名百花桥元易今名遂以百花名其南桥両桥相望中为百花洲洲上有百花台环湖有七桥今惟百花泺源二桥曾巩诗从此七桥风与月梦防长到木兰舟乾隆十三年圣驾东廵经此有】
　　【御制鹊华桥诗】泺源桥【在歴城县西苏辙有诗】黄冈桥【在歴城县西五里明嘉靖十二年廵抚袁宗儒开濬黄冈废河自匡山铺经长清界抵叚店叶家口诸水溢塞处悉疏掘之达于盐河乃因匡山废桥甃石新之】绣江桥【在章邱县东清河上】锦江桥【在章邱县东南明水镇】利津桥【在章邱县西北】凤江桥【在章邱县西北水寨】从化桥【在章邱县北八里囘村跨清河】石桥【在邹平县南七里】叚家桥【在济阳县西六十里其右有苏武防粮桥俗传蘓武防粮于此语甚不经疑即以叚家致讹县志辨之最悉今因土人以苏桥曙色为八景之一故附着于此】苏相桥【在淄川县西二十里】通济桥【在长山县西一里孝妇河上二十七洞本朝康熙二十三年建】永安桥【在长山县南一里孝妇河上二十九洞　本朝康熙四十九年建】广济桥【在新城县东一里亦名司马桥明兵部尚书王象干重修故名】索镇桥【在新城县东三十里】大清桥【在齐河县东半里跨大清河为南北通衢明嘉靖二十七年羽士张演升修数年告成桥凢九洞石皆钤鉄上置狻猊槛柱结构最工东西立二坊一曰大清桥一曰济水朝宗　本朝顺治八年重修】高家桥【在齐河县西四十里跨越牛河】刘家桥【在齐东县西延安镇西南跨坝水河】齐家桥【在齐东县南二里跨减水河】漯河桥【在禹城县西北】圣德桥【在长清县南四十里又雍盛桥在县南二】
　　【十五里乐渚桥在县南三十里俱系　本朝雍正八年　发帑修建】崛山桥【在长清县东北三十里跨丰齐河】广福桥【在长清县东南三十里跨山河】三里桥【在陵县东三里】浮桥【在德州西北卫河上乾隆三十年】
　　【圣驾廵幸浮此有御制德州渟桥诗】惠桥【在德州北八里哨马营丈河上雍正十三年卫河发帑建】土河桥【在德州东南四十里】方便桥【在德平县东北二十里跨鬲津河】马家桥【在德平县北十五里跨鬲津河】义渡桥【在德平县西四十里】津期桥【在平原县西南五十里即平原津之地明永乐初改名永昌桥】三岔口桥【在平原县东二十里】鄢家桥【在济阳县东四十里】邉家道口【在长清县西十二里】
　　堤堰清沙堤【在新城县西北清沙泊上】于家堤【在新城县东郑黄沟上】防城堤【在禹城县城外明万歴九年筑县界又有石桥土桥流洪陂等三堤】古堤【在陵县东北一里】陈公堤【在德州东北五里宋陈尧佐知滑州筑堤防河绵亘至海因名】鲧堤【在德平县西南二十五里相传伯鲧所筑约十余里县志土河两岸旧有堤甚高广明嘉靖间土人沿堤壅种遂尽平之每夏涝无以捍水为秋成害】金刚堤【在新城县东北麻大泊中分新城高苑博兴三县之界】
　　陵墓古赫胥氏墓【在章邱县西朝阳故城内】商太甲塜【在歴城县南五十里后汉书郡国志注皇览曰太甲有塜在歴山上府志塜旁有甘露井石镌天生自来泉五字乃古铭也】周鲍叔牙墓【在歴城东鲍山下】闵子骞墓【在歴城县东五里宋熙宁七年建祠墓前苏辙撰碑苏轼书】淳于髠墓【太平寰宇记在县东六十七里唐柳宗元有诗】陈仲子墓【在长山县东唐张説古泉驿诗云昔闻陈仲子守义辞三公身耕妻织履乐亦在其中又云长白临河上于陵入济东正此地也】公孙丑墓【在淄川县东南十五里】万章墓【在新城县南县志相传万章葬此】邹衍墓【太平寰宇记在章邱县东十里】王蠋墓【在章邱县东十五里】汉郦生墓【在章邱县西北齐乗章邱临济镇南有郦商塜】樊将军墓【在平原县南一里县志相传为樊哙葬处】娄敬墓【齐乗在徳平县东南二十里有祠周显德间建】平陵王墓【太平寰宇记在章邱县东北二里齐孝王也】雍齿墓【在长山县西北二里雍家庄】伏生墓【大平寰宇记在章邱县朝阳故城东五里水经漯水又东经伏生墓前是也又邹平县东北十八里亦有墓碑碣尚存】辕固冢【在新城县东北十八里今俗説为牛堌冢】公孙宏墓【在淄川县南十五里地名公孙庒】东方朔墓【在陵县东四十里水经注厌次县西有东方朔冢其侧有祠齐乘在古厌次城北初在墓前县志在县东北二十里神顕店西南　按旧志武定府阳信县亦载有东方朔墓俱西汉之厌次故城在今陵县东北三十里已详武定府古迹则墓应载于陵县不必重载入阳信县也】夏侯胜墓【在歴城县东十里古平陵东门外】朱云墓【在歴城县东平陵城南山东通志墓上生草如剑名指佞草　按汉书夏侯胜东平人宣帝时为长信少府卒官赐葬平陵云本鲁人徙平陵上书折槛后不复仕卒葬平陵东郭外盖汉时右扶风有平陵县则二人之墓疑皆在右扶风之中陵而旧志以歴城有东平陵因载于此今姑存之】欧阳歙墓【在德平县西北魏书地理志重平县有欧阳歙冢】梁邹侯墓【在邹平县东南一里旧志葢武虎墓也】朱祐冢【在徳平县东南故鬲城西北五里祐本光武功臣封鬲侯】董永墓【在长山县东南三十里府志永墓有三一在博兴一在鱼台其在长山者墓所方十余里秋晚无霜】马融墓【在章邱县南融为郡太守卒葬于此见太平寰宇记】南北朝燕慕容白曜墓【在禹城县北一里白曜鲜卑人皇舆间以安南将军平定全齐封济南王卒葬于此】唐房彦谦墓【太平寰宇记在章邱县西三十里赵山之阳高三丈旧志在县西南七十里有李百药碑文欧阳询书】褒公叚志元墓【在齐河县北二十里晏城南　按唐书褒公陪葬昭陵齐河不应有墓或子孙葬衣冠于此】赵宠墓【在德平县西北碑尚存称】
　　【济恒二州刺史】五代周　景范墓【在邹平县西南五里】宋韩贽墓【在长山县北五里青邱村王岩叟撰志】亷复墓【在章邱县东南二十里】穆宾墓【在章邱县女郎山之阳洛阳王寿卿撰石表文并书篆黄庭坚为赞后徙岱歞观】王樵墓【在淄川县西慕王庄墓前有祠】金杨烈慕【在济阳县西北十五里烈太和间进士仕至太府少监宏农郡开国伯】元刘敏中墓【在章邱县东南五里】张飬浩墓【在章邱县东南十五里又张起亷墓亦在此】张祐墓【在陵县东南三里山东通志祐覃懐人官中书省参知政事封清河邵公】万缗墓【在徳平县西南八里本乌鲁氏初名钖都尔瑚赐名万缗官淮西亷访使　乌鲁旧作兀鲁锡都尔瑚旧作议笃尔今并译改】朱和墓【在德平县东南二十五里箕山乡和鬲侯祐之后官德州行省予佐懐逺大将军基祔侧】明苏禄国王墓【在德州北二里永乐十五年来朝道卒葬此　本朝雍正五年王后嗣王母汉末母拉律林遣使阿石丹入朝十年奏请葺墓　　勅官重修】曹得墓【在德州东北十五里得本山西懐仁县人永乐中以都督镇德州七载而卒勅葬于此其部曲环居墓所至今犹称曹村】葛守礼墓【在德平县东三里官营冢墓】
　　祠庙济水祠【在临邑县界水经注地理志曰县有济水祠王莽之殻城亭也应劭风俗通济庙旧在临邑　按山经地志俱称泲水出临邑故有泲庙今莫从考】河神庙【在德州城西河上祀卫河神】舜祠【在歴城县南门水经注城南有山山上有舜祠乾隆十三年】
　　【圣驾东廵有　御制谒舜庙诗】娥英庙【水经注在歴城西南泺源上】晏子祠【在齐河县西北
　　晏城镇乾隆三十年三十六年四十一年四十五年四十九年】
　　【圣驾南廵俱有御制晏子祠诗】闵子祠【在歴城东五里宋熙宁七年济南太守李肃之即墓前置祠立碑】乐毅庙【在淄川县东地名乐店有唐太守李肃之碑今在庙中】三贤祠【在新城县东北锦秋湖侧祀鲁仲连诸葛亮苏轼以三人皆尝游此故建祠祀之】董子祠【旧在徳州城中明万歴中改建于卫河东岸】东方先生祠【在陵县北二十五里晋防骑常侍夏侯湛作画賛碑隂有唐顔真卿记】郑康成祠【在淄川县东黉山】管辂祠【元和郡县志在平原县西南一里】四文公祠【在章邱县学内祀唐文昭公房元龄元文简公刘敏中文忠公张飬浩文穆公张起岩】顔鲁公祠【有三一在陵县城内一在徳州小西门外一在平原县治东】范文正公祠【有二一在邹平县西南三十里醴泉寺南一在长山寺南一里】曽巩祠【在歴城县东南千佛山侧】七忠祠【在歴城县西南祀明建文死难臣鉄铉陈廸胡子昭平安高巍王省郑华万歴中黜平安跻丁志芳】平陵王庙【在章邱县西南四十里危山上】女郎祠【在章邱县北女郎山见太平寰宇记】
　　寺观神通寺【歴城县东南七十里元和郡县志在琨瑞山中即符秦时竺僧朗隠居也】正觉寺【旧在府城内明永乐间徙歴山门外正统时勅赐藏经成化时易今名】华林寺【在正觉寺东唐天宝十年建今仅存正殿】千佛寺【在歴城县歴山下有隋开皇间所镌佛像】龙泉寺【在章邱县南二十五里】醴泉寺【在邹平县西南三十里有志公碑宋范仲淹尝读书寺中】普照寺【古开元寺也在淄川县东北旧志内有石佛高二丈四尺金石録唐淄川开元寺碑李邕撰并书】金华寺【在齐河县西北县志相传即晏婴宅址】灵岩寺【在长清县东南方山下后魏正光中法空禅师始建寺有摩顶松相传为唐三藏法师遗迹又有铁袈裟山石黒锈如鉄覆地如袈裟披折之状齐乘为佛图澄卓钖之地有立鹤泉佛日岩辟支塔旧志唐相李吉甫作十道图以涧之楼霞台之国清荆之玉泉合此寺为四絶云乾隆二十二年二十七年三十年三十六年四十一年四十五年四十九年】
　　【圣驾南廵驻跸于此有御制灵岩寺诗灵岩寺八景诗曰巢鹤岩曰甘露亭曰卓钖泉曰摩顶松曰鉄袈裟曰白云洞曰雨花岩曰爱山楼皆勒石凡】
　　【赐御书额五聨一】台头寺【在徳州城东三十里黄河岸上】广教寺【在德平县西二十五里有古塔曰麋镇唐贞观中建尉迟敬徳监造】淳熙寺【在平原县城西宋嘉祐五年僧义海创建】长春观【在歴城县城西邱处机修真处殿后一洞蜿蜒数十里一名大庵】三阳道观【在章邱县北女郎山上县志葆光子姓郭不知何许人尝居三阳洞学炼神服气之术土人相传于此成仙】庆云观【在新城县东四十五里县志相传宋时庆云出因建】迎祥宫【在歴城县北元张起岩作碑记】
　　名宦汉萧望之【兰陵人以谏大夫出为平原太守】匡衡【□人初除太常掌故调补平原文学】温夀【祁人父序为隗嚣别将茍宇所拘刼伏剑死光武闻而怜之除寿为邹平侯相】伏湛【东武人更始时为平原太守时天下惊扰湛独晏然教授不废建武三年为大司徒贼徐卿等据富平帝知湛为青徐所信向遗到平原徐卿等即日归降】赵憙【宛人光武时迁平原太守时平原多盗贼憙捕斩其渠帅余党数千人奏一切徙京师近郡帝从之于是擢举义行诛锄奸恶后青州大蝗侵入平原界輙死嵗屡有年百姓歌之】何敞【平陵人济南王康尊贵骄甚窦宪出敞为济南太傅敞至固辅康以道义康敬礼焉】刘宠【牟平人除东平陵令以仁惠为吏民所爱母疾弃官去百姓将送塞道车不得进乃轻服遁归】史弼【考城人桓帝时为平原相时诏书下举钩党弼独无所上诏书前后切责弼曰他郡自有平原自无胡可相比若诬防良善相有死而已所不能也防党禁中解济活者千余人弼为政特挫抑彊豪小民有罪多所容贷后弼被防平原吏人奔走诣阙讼之】滕延【北海人桓帝时为济北相时小黄门叚珪与侯览并立田业近济北界侵犯百姓刼掠行旅延一切収捕杀数十人陈尸路衢延坐克】陈纪【许人献帝时拜侍中出为平原相】三国魏司马芝【温人太祖以芝为管长时郡主簿刘节宾客千余出为盗贼入乱吏治芝差节客王同等为兵节载同等芝乃驰檄济南陈节罪太守即以节代同行青州号芝以郡主簿为兵】晋阮种【尉氏人元康中迁平原相为政简惠百姓称之】
　　南北朝魏拓拔平原【河南王曜孙显祖时齐州刺史善于懐抚邉民归附者千有余家】鹿生【乘氏人显祖时为济南太守前后在任十年时三齐始附人懐茍且蒱博终朝颇废农业生立制防之闻者差善】韩麒麟【棘城人孝文时拜齐州刺史在官寡于刑罚以新附之人未阶台宦士人沈抑乃表请守宰有阙宜推用豪望广延贤诘朝议从之临终之日惟余俸绢数十疋其清贫如此】薛聪【汾阴人宣武即位除都督齐州刺史政存简静卒于州吏人追思留其所坐榻以存遗爱】路邕【阳平人宣武时除东魏郡太守莅政清勤经年俭日出家粟赈赐贫窘灵太后下诏褒羙】辛穆【狄道人正光中除平原相善抚导长子子馥亦除平原相父子并为此郡吏民懐之】拓拔子华【高凉王孤平之后孝庄初除齐州刺史先是州境数经反逆邢杲之乱人不自保子华抚集豪右委之筦钥众皆感悦境内帖然】齐韦艺【杜陵人高祖初拜齐州刺史为政清简士庻懐惠】赵轨【洛阳人高祖时为齐州别驾在州四年考绩连最徴入朝父老相送者各挥涕曰公清若水请酌一杯水奉饯轨受而饮之】房恭懿【洛阳人开皇初迁徳州司马在职嵗余政为天下之最上甚异之因谓诸州朝集使曰房防懿志存体国爱飬我百姓卿等宜师斆也】王伽【章武人开皇末为齐州行叅军送流囚七十余人诣京师悉脱其枷与期曰某日当至如致前却吾当为汝受死流人感悦依期而至上闻召见与语称善乆之】公孙景茂【阜城人仁寿中拜淄州刺史有德政称为良牧大业初卒于官人吏赴防者数千人】张须陀【阌邹人大业中为齐郡丞防嵗饥将开仓赈给官属咸曰须侍诏勅须陀曰待报至当委沟壑矣吾以此获罪死无所恨先开仓而后上状帝知之不责也时贼冦掠郡境须陀悉讨平之威振东夏以功迁齐郡通守】唐阳峤【雒阳人仪鳯中授将陵尉】李邕【江都人开元中为淄州刺史着有声誉】李随【元宗时拜济南太守安禄山反随与单父尉贾贲濮阳人尚衘起兵讨贼】顔真卿【京兆万年人元宗时为平原太守安禄山逆状牙孽真卿度必反阳托霖雨増陴濬隍料才壮储廥廪日与宾客泛舟饮酒以纾禄山之疑禄山反河朔尽防独平原城守具备募士得万人大飨城西门慷慨泣下众感励贼破东都遣使传李憕卢奕蒋青首来狗真卿绐其众曰我素识憕等其首皆非是乃斩贼使藏三首他日结刍续体欣而祭为位哭之】殷侑【陈州人文宗时拜义昌军节度使时几荒之余墟里生荆棘侑单身之官安足麤淡与下共劳苦以仁惠为政嵗中流户襁属而还遂与营田丐耕牛三万诏度支赐帛四万匹佐其市户口滋饶廥储盈腐上下便安】曹全晸【昭宗时为淄州刺史韩简率众防州城防死之】五代唐张锡【福州人同光末为淄川令不畏强御専务爱民刺史有所徴不答冯道知钖介直奏为监察御史】刘遂清【安邱人明宗时除淄州刺史淄俗尚强悍少亲□风遂清教以孝弟躬行督率尝迎养其母及郊亲执辔行数十里州人咸感其孝】晋翟进宗【天福时为淄州刺史平卢节度使杨光达反以骑兵数百胁取至青州进宗不屈而死】周郭琼【卢龙人世宗时为齐州防御使民僟琼以己俸赈之人懐其惠相率诣阙颂其德政诏许立碑】张藏英【范阳人世宗即位授德州刺史请于深州李晏口置砦及诱境上亡命者以军从之遂筑城李晏口募得劲兵数千人防王彦超为辽兵所围藏英率新募兵驰往撃之辽人解去】宋尹崇珂【天水人太祖时为淄州刺史有善政民诣阙请刻石颂德太祖命李穆撰文赐之】李汉超【云州云中人太祖时齐州防御使在郡十七年政平讼理吏民爱之诣□求立碑颂德太祖诏徐撰文赐之】王贵【并州太原人太宗时为淄州刺史从潘美北征颇立战功又从杨业为辽兵所围射杀数十人矢尽又击杀数人遂遇害】张蕴【范阳人咸平初监淄州兵辽兵至青间州人弃城蕴拔刀遮止于门力治守备辽兵引去郡守掠为己功反防以罪蕴受而不校】靳懐德【博州髙唐人咸平中知德州辽兵至懐德围守城壁有诏褒之】韩【安阳人仁宗时授将作监丞通判淄州留心民事凡所咨谋预储经济】唐介【江陵人仁宗时通判德州转运使崔峄取库绢配民而重其估介留牒不下且移安抚使责数之峄怒驰檄按诘介不为动】曽巩【南丰人嘉祐中知齐州曲堤周氏雄里中州县莫敢诘巩取置于法章邱民聚党号霸王社巩配三十一人又属民为保伍使几察出入自是外户不闭河北濬河齐当给夫二万巩括其隠漏省费数倍又弛无名渡钱为桥以济徃来人皆以为利】范纯仁【吴县人神宗时知齐州齐俗□悍人轻为盗刼西司理院繋囚常满纯仁尽呼至庭下训使白新即释去期嵗盗减大半】苏辙【眉山人神宗时以陈州教授改著作郎齐州掌书记沉静简黙文学颇着】李常【建昌人熙宁中知齐州齐多盗论报无虚日常得黠盗刺为兵使在麾下尽知囊括处悉发屋破柱拔其根株奸无所匿】赵叔皎【秦悼王四世孙元丰中累迁至德州兵马都监刘顺等相继谋叛叔皎皆设方畧捕擒之建炎元年金人围城叔皎率兵御之前后六战势穷被执怒骂不屈遂遇害】晁补之【钜野人哲宗时知齐州羣盗尽掠涂巷补之黙得其姓名一日宴召贼曹以方畧授之酒行未竟悉擒以来一府为撤警】向崇道【哲宗时知淄州修明学校璔益生徒以励风教】王岩叟【清平人哲宗时知齐州先是岩叟言河北盐法尚行民受其至是请以所言盐法行之京东】张叔夜【闻封人大观中知济南府羣盗猝至叔夜度力不敌乃取旧赦贼文俾邮卒传至郡城盗闻少懈叔夜发卒五十人撃之盗奔溃】赵不羣【太宗六世孙靖康初宰章邱县县当山东河北之□不羣募五千人増城浚濠为备敌计金兵攻围两月余不能下】金李瞻【玉田人天防中迁德州防御使为政寛平民懐其惠相率诣京师请留者数百千人】梁肃【奉圣州人世宗时为济南尹上防曰汉文除肉刑罪至徒者带镣居役嵗满释之家无兼丁者加杖准徒今取辽季之法徒一年者杖一百是一罪二刑也臣实痛之未几召拜参知政事】杨闰之【香河人大定中为齐河县主簿剖决如流庭无留讼】张万公【东阿人大定中为长山令时土防至城下者几万人万公登陴谕以乡里亲旧意众感悟相率去邑人頼之后知济南府山东路安抚使时连嵗旱蝗万公虑民饥盗起上陈豫备赈济及督责有司禁戢盗贼之方上皆从之】王扩【永平人明昌中同知德州防御使被诏赈贷山东西路饥民扩輙限数外给之防和中山东盗起扩行章邱道中遇一男子举止不常捕讯果歴城大盗也众以为神】完顔守贞【防和中知济南府事上以山东重地须大臣镇抚守贞乆迁谪故移授之】齐鹰扬【淄州军事判官贞祐初元兵取淄州鹰扬募兵备御城破率众巷战创甚被执欲降之鹰扬伺守者少怠即起夺槊杀人不屈死赠嘉议大夫淄州刺史立庙于州以时致祭】梁昱【宣宗时以判官摄淄州遭孚全乱昱率军民力田防科有度餽饷不乏转运使田琢奏其功迁同知淄州】舒穆鲁元【懿州路胡图瑚明安人其幼时同知淄州军事剧盗刘奇久为民患一日捕获方讯鞫闻赦将至丞命杖杀之阖郡称快后移知济南府舒穆鲁元旧作石抹元胡图瑚明安旧作胡土虎猛安今并译改】元赵炳【泺阳人中统时济南妖民作乱命炳为济南路总管炳至止罪首恶余党觧散歳防发廪赈民而后以闻朝廷不之罪】赵孟頫【湖州人至元中同知济南路署总管府事官事清简有元掀儿者役于盐塲不胜艰苦因逃去其父求得他罪人尸诬告同役者杀掀儿既诬服孟頫疑其寃留弗决逾月掀儿自归郡中称为神明】杜世昌【嘉州人至元中为长清尹时大军南下所在骚扰世昌出迎抚之秋毫无犯民頼以安】田寿【燕人至元中任临邑尹莅政亷明豪缙敛手先是防兵在邑以刍牧为名占民膏腴地二万余亩寿为申请得奉诏检覈悉归于民】高伯温【上都人至元中为长清尹教民植桑一十七万株立义仓百所招抚流民五百余户境内潴水浸田乃开渠泄水民乐其业立石颂之】王构【东平人成宗时为济南路总管诸王从者怙势行州县民莫敢忤视构闻诸朝徙之北境学田为牧地所侵者理而归之官贷民粟歳饥而责偿不已构请输以明年】李惟肃【正定人大德中授章邱尹亷恕刚防先教后刑常指绣江语人曰吾惟饮此耳因筑亭曰饮江】赵杞【南宫人至正中为禹城尹时河决金堤调夫役急禹城去曹州千有余里民不堪役杞亲诣州请免民役州允之独留杞董河事一年而还】杜翺【至正中知长山县设常平法翺思民力弗堪不事折配听其自输民赍粮至者相望不半年建县廨庙学社稷坛社学皆以此修葺】明崔亮【洪武初济南太守修城堞建仓抚绥得宜士民感服】陈修【上饶人洪武初济南太守时兵燹之后民物凋瘵修招集流亡令其服业尝上垦田之策帝嘉纳之】邓瑜【洪武时为济南卫指挥同知将从征嘱其妻扈氏曰我为人臣当尽忠汝为人妻当尽节瑜累殁于阵扈氏守节终身】王省【吉水人建文时济阳教谕防燕兵至省被执不降即而释之乃集诸生于堂曰此堂曰明伦今日之伦安在言讫痛哭随触柱死】薛慎【山阳人永乐时知长清县有惠政以亲防去民知慎服□诣阙乞再任吏部尚书塞义言长清已别除令更易不使帝曰置令以为民也但得民心屡易何害竞复任】侯宣【封邱人天顺间知歴城县有威信勤于吏治赈饥弭盗民立碑颂之】白行顺【清涧人成化间知济南府访求治原缓刑罚兴学校劝耕种招流亡寻陞山西叄政士民遮道留之】刘镒【罗山人成化间知邹平县时有蝗食禾据狼噬人镒祷于神害皆息】李兴【嵩县人成化间知邹平县廉介自守政称第一】王缙【山阴人成化间知临邑县旁邑民为盗诬服直指以属缙缙讯无左证乃极为囚原直指复属他令治是狱论死者如千人遂劾罢缙未几真盗坐他事发前狱各有据乃直缙时称缙为慈且明云】杨武【岐山人宏治间授淄川令民几无讼囹圄中惟种园蔬先是淄水悍决为民患武隄防疏道曲尽机宜民甚赖之以治行第一擢监察御史】李恕【富平人宏治间知德平县刚明果防吏不敢欺积谷备荒全活甚众】俞谏【桐庐人宏治间知长清县尝悯流民失业境内凡有河壖地课民耕种贫者贷以牛籽嵗征租储仓凶年即以是赈之】乔迁岐【正德中知长山县流贼入境官民庐舍焚燬殆尽迁岐任甫一月竪栅坚守贼不能入】卢恭【萍乡人正德间知平原县积谷二万石以备凶荒种树万株荫行役时称循吏】张淑励【太原孟人嘉靖间知歴城县值灾厉之后轻徭薄敛与民休息朔旦集诸生设俎豆论诗书士民戴之】茅世亨【溧水人嘉靖间知禹城县邑人苦徭役不均至有破家者世亨下车即编审均役民便之嵗值大水世亨亲帅隄防屡陈灾祲是年夏税得免】王九仪【长安人万歴间为淄州令防民苦田不均九仪善度田竟无敢欺者尤善摘发盗不敢犯淄川境】南拱极【安邑人万歴间知陵县时方大旱妖民程章扇动饥民将约期为乱拱极乘其未发捕获之搜得旗幢印信徒众朋籍悉对众焚之人心以安寻雨是嵗有秋】茅国缙【归安人万歴间知章邱县邑中苦徭役民多鬻产转徒国缙立条鞭法一切富户里甲归之召募数年以后闾阎殷富】董复亨【元城人万歴间知章邱县博学有文誉重修章邱县志三十四卷士大夫皆善之】王上闻【祥符人万歴中知齐河县行条鞭法罢里牌牌甲户头之役在任数年夜户不闭民甚安之】白鲲【南和人万歴中知齐东县邹平令欲分漯水由浅水河入大清河邑人惧有漂泊之患鲲力争乃罢嵗大饥广设粥厰以食饿者政声甚着】张安豫【华亭人崇祯时知齐河县饥馑之后萑苻多警安豫给牛种蠲荒税募兵缉盗甃治城垣民至今思之】史能仁【鹿邑人崇祯时知新城县值大旱蝗为灾能仁单骑廵行鼓励捕逐自暴烈日中三日忽有蜂数万自北来螫蝗蝗尽蜂亦不见调淄川民攀辕号泣者万人车不能行】苟好善【醴泉人崇祯时知济南府城破死之同死者同知陈虞卿通判熊烈献歴城知县韩承宣】
　　本朝冯祥聘【山海卫人顺治初知济河县时流贼逼城祥聘捍御有方城赖以全】王用体【高平人顺治初知齐河县时凋瘵之后频值歳饥民间逋赋累万用体毁家代偿民甚德之】牛友月【隰州人顺治初知长清县在任五年凡征収银米耗羡一无所取悉贮仓库人莫识其意也后值歳俭赈粟不敷察荒使者有难色友月曰吾筹之稔矣悉借以助】罗文瑜【广宁人康熙初知济南府时军务旁午文瑜部署一切度支徭役民无所扰尝奉拨军饷三十万両恐所属催科病民乃亲歴州邑劝谕之】刘国桢【福清人知德州得士民心后以罣悮免官归士民留之不可去任之日虽妇穉亦哀号道左】崔懋【辽阳州人康熙中知新城县时水旱频仍民多逋逃懋力诸蠲数垦荒捐给牛种召募耕种民皆乐其故业值小清河溢颇为邑患懋修筑堤堰一切赀费并不取之民间又修濬孝妇河以利民田居职十二年政简刑清老防咸德之】













　　钦定大清一统志卷一百二十七
　　钦定四库全书
　　钦定大清一统志卷一百二十八
　　济南府【三】
　　人物汉田何【字子装淄川人自鲁商瞿受易孔子传六世至何汉兴言易者本之】伏胜【济南人秦博士孝文时求能治尚书者天下亡有闻伏生能治欲召之时伏生老不能行于是诏鼂错往受之】杨何【字叔元淄川人从王同受田何易顿邱京房师之元光初徴官大中大夫】终军【字子云济南人少好学能属文年十八至长安上书言事武帝异其文拜为谒者给事中初军步入闗闗吏与军襦军曰大丈夫西游终不复还弃襦而去后建节东出闗闗吏识之曰此弃襦生也累擢谏议大夫后使南越卒时年二十余故世谓之终童】王防【济南人迁被阳令武帝末御史暴胜之过被阳欲斩防防已解衣伏质仰言曰使君威振郡国杀一防不足以増威不如时有所寛以明恩贷令尽死力胜之壮其言贳不诛还荐防徴为右辅都尉昭帝时为丞相封宜春侯薨諡曰敬侯】林尊【字长賔济南人事欧阳髙为博士论石渠后至太子太傅授平陵平当梁陈翁生徒众尤盛】髙诩【字季回般人世传鲁诗以清操知名不仕王莽光武即位徴拜大司农】礼震【字仲威平原人受业欧阳歙歙下狱当死震年十七自系上书求贷光武嘉其行义拜郎中】牟长【字君高临济人少习欧阳尚书不仕王莽建武初拜博士稍迁河南太守自为博士及在河内诸生讲习者常有千余人着録前后万言着尚书章句俗号为牟氏章句复徴为中散大夫子纡亦以隐居教授门生千余人肃宗闻而徴之】徐巡【济南人师事东海卫宏后从扶风杜林受学以儒显光武以为议郎】成翊世【字季明平原人为郡吏深明道术安帝初谏和熹邓后归政邓氏诛徴为尚书郎延光中皇太子废翊世连上书讼之诏免归顺帝立以虞翊等荐为尚书在朝正色百僚敬之】所辅【平原人为县小吏时剧贼毕豪入界县令刘雄被执贼将刺之辅以身求代贼纵雄刺辅贯心洞胸而死事闻诏书追伤之】魏劭【平原人平原相史弼迁河东太守槛车徴劭毁变形服诈为家僮瞻防于弼弼受诬当弃市劭与同郡人卖郡邸行赂侯览得减死论】陶邱洪【字子林平原人清逹博辨文冠当代时讥平原人行赂以免史弼洪曰昔文王羑里闳散懐金史弼遭难义夫献宝亦何疑焉举孝亷不行辟太尉府年三十卒】王君公【平原人明易为郎数言事不用乃免归侩牛自隐时人语曰避世墙东王君公】襄楷【字公矩隰隂人好学博古善天文隂阳之术桓帝时灾异尤数楷诣阙上疏收送洛阳狱灵帝即位太傅陈蕃举方正不就乡里宗之每太守至辄致礼请中平中以博士徴不至卒于家】刘瓆【字文理髙唐人有经术处位敢直言歴官太原太守以忤阉宧下狱死】祢衡【字正平般人少有才辨而气尚刚傲孔融爱融才数称述于曹操操欲见之衡不肯往操懐忿以其才名不欲杀之送与刘表复侮慢于表表耻不能容以江夏太守黄祖性急故送衡与之黄祖大防賔客衡言不逊遂令杀之时年二十六】三国魏王烈【字彦方平原人汉末与管宁邴原至辽东名闻在原宁之右辞公孙长史更商贾自秽太祖命为丞相掾徴事未至卒于海表】管辂【字公明平原人清河太守华表召为文学椽安平赵孔曜荐于冀州刺史裴徽曰辂雅性寛大与世无忌仰观天文则同妙甘公石申俯览地理则齐思季主宜防隂和之应得及羽仪之时徽辟为文学从事徙部钜鹿迁治中别驾正元二年为少府丞明年卒年四十八】刘惇【字子仁平原人明天官达占数尤明太乙皆能推演其事穷尽要妙著书百余篇】晋刘实【字子真平原髙唐人博通今古清身洁己以世多进趣亷逊道阙着崇让论以矫之后拜司空转太傅太安初以老疾逊位薨年九十一諡曰元实自少至老笃学不倦尤精三传辨正公羊又撰春秋例二十卷】刘智【字子房实弟智素有兄风少贫窭每负薪自给诵读不辍竟以儒行称歴迁侍中尚书太常着防服释疑论多所辨明太康末卒諡曰文】汜毓【字稚春卢人奕世儒素敦睦九族时人号其家儿无常父衣无常主毓少履髙操安贫有志业武帝召之不就凡所述造至七万余言】华表【字伟容髙唐人父歆汉末为尚书郎魏武在官渡徴拜议郎文帝时为司徒明帝即位进博平侯拜太尉死諡敬侯表年二十拜散骑黄门郎累迁侍中秦始初拜太子少傅迁太常卿以老病乞骸骨司徒李允司隶王宏等并叹美表清澹退静以为不可得贵贱而亲疏也卒年七十二諡曰康】华廙【字长骏表子宏敏有才义奉始初累迁南中郎将都督河北诸军事縁有违忤之咎免官削爵土栖迟家巷垂十载教训子孙讲诵经典集经书要事名曰善文行于世太康初大赦得袭封惠帝即位加侍中迁太子少傅动遵礼典得传道之义进位开府仪同三司年七十五卒諡曰元】华峤【字叔骏廙弟少有令闻武帝以峤博文多识凡治礼音律天文数术南省文章门下撰集皆典统之峤以汉纪烦秽改作之名后汉书文质事核有迁固之规元康三年卒追赠少傅諡曰简】华混【字敬伦廙子防始初免廙官混以世孙当受封逃辟防发阳狂病瘖不能语故得不拜世咸称之及嗣父爵清贞简正歴位侍中尚书】华恒【字敬则混弟博学以清素称尚武帝女拜驸马都尉元康初选为太子賔友累迁散骑常侍咸和初以讨王敷功封苑陵县侯苏峻之乱恒侍帝左右从至石头备履艰危困悴逾年及帝加元服又将纳后冦乱后典籍靡遗恒推寻旧典撰定礼仪并郊庙辟雍朝廷执则事并施用卒年六十九赠侍中諡曰敬】解系【字少连着人父修魏琅琊太守梁州刺史考绩为天下第一系清身洁己甚得声誉歴官散骑常侍防氐羌叛与征西将军赵王伦讨之伦信用佞人孙秀与系争军事系表杀秀以谢氐羌不从伦秀谮之系坐免官遂害之永宁二年追赠光禄大夫弟结字叔连少与系齐名结弟育字稚连名亚二兄以系故俱被害】华轶【字彦夏歆之曽孙也少有才气闻于当世泛爱博纳众论美之初为博士累迁散骑常侍永嘉中歴振威将军江州刺史甚有威惠时天子孤危四方瓦解轶每遣贡献入洛不失臣节】淳于智【字叔平卢人有思义能筮易善厌胜之术消灾转祸不可胜纪而卜筮所占千百皆中】南北朝魏房法夀【小名乌头绎幕人少好射猎轻率勇果为平逺将军与韩麒麟对为冀州刺史性好施亲旧賔客率同饥饱卒赠青州刺史諡敬侯曽孙豹字仲干拜西河太守迁博陵乐陵二郡太守风教修理称为美政】房士达【法夀从弟三益子起家济州左将军府仓曹参军孝昌中其乡人刘苍生等作乱士逹率州郭之人二千余东西讨击悉破平之武防初就家拜平原太守抑挫豪强境内肃然时邢杲冦乱惮其威名越郡城西度不敢攻逼永安末转济南太守士达不入京师而频为本州郡时人荣之】房景伯【字长晖法夀族子家贫佣书自给养母甚谨除齐州辅国长史防刺史亡敇行州事政存寛简百姓安之后除清河刺史郡民刘简虎曽失礼于景伯即署其子为西曹掾命喻山贼贼以景伯不念旧恶一时俱下论者称之孝昌三年卒赠左将军齐州刺史】房景先【字光胄景伯弟防孤贫无资从师其母自授毛诗曲礼昼则樵苏夜诵经史遂大通赡太和中解褐太学博士时太常刘芳侍中崔光当世儒宗叹其精博奏兼著作郎兼修国史累迁至歩兵校尉尚书郎齐州中正所歴皆有当官称景先沉敏方正事兄恭敬卒赠洛州刺史諡曰文】房景逺【字叔遐景伯防弟重然诺好施与事二兄至谨抚养兄孤恩训甚笃益州刺史傅竪眼慕其名义召为昭武府功曹防军以母老不应卒于家】崔承宗【齐州人父于宋世仕汉中母防因殡彼处背齐归魏遂为隔絶承宗性至孝万里投险偷路负防还京师黄门侍郎孙惠蔚闻之曰吾于斯人见亷范之情矣于是吊赠尽礼如旧相识】齐刘懐珍【字道玉平原人汉胶东康王寄之后也辟豫州刺史元嘉中讨平司马顺则让功不肯当时人称之齐髙祖辅政徴为都管尚书建元初转左卫将军改霄城侯卒遗言薄葬諡敬侯子灵哲字文明懐珍卒当袭爵以凡子在魏固辞朝廷义之】刘善明【懐珍族弟宋元嘉末青州饥善明开仓救乡里百姓呼其家田为续命田魏克青州善明因母在代哀戚如持防元徽初取母还沈攸之反善明献计平之髙帝践阼拜授封新涂伯建元二年卒家无遗储惟有书八千卷】刘懐慰【字彦泰懐珍从子父防不食醯酱冬月不絮衣养孤弟妹事寡叔母皆有恩义仕宋为齐郡太守着亷吏论以达其志及卒明帝曰刘懐慰若在朝廷不忧无清吏也】明僧绍【字承烈鬲人明经有儒术宋时隐长广郡崂山齐建元元年徴为正员郎不就闻沙门僧逺风徳往定林寺髙帝欲出寺见之僧逺问僧绍曰天子若来居士若为相对僧绍曰山薮之人正当凿坏以遁若辞不获命便当依戴公故事耳永明元年诏徴国子博士不就卒】梁刘峻【字孝标懐珍从弟峻性好学闻有异书必往祈借人谓之书淫安成王秀好峻学引为户曹防军给其书籍使撰类苑未成以疾去因逰东阳紫岩山筑室居焉初武帝招文学之士峻率性而动故不任用乃着辨命论以寄其懐普通二年卒諡曰元靖先生】刘霁【字士烜懐慰子九歳能诵左氏传十四居父忧有至性每哭辄呕血既长博涉多通天监中起家奉朝请出补西昌相入为尚书主客侍郎未期除海盐令前后宰二邑并以和理称母疾霁年已五十衣不解带者七旬及亡庐于墓哀恸过礼未终防而卒】刘杳【字士升霁弟十三丁父忧每哭哀感行路杳博综羣书沈约任昉以下有遗忘皆访问焉大通元年为步兵校尉兼东宫通事舍人累迁尚书左丞卒杳清俭无所嗜好自居母防便长防腥羶临终遗命不得设灵筵祭醊其子遵行之】刘歊【字士光杳弟防有识慧及长博学有文才不娶不仕以山水书籍相娯而已奉母兄以孝弟称着革终论年三十二卒人以为知命諡曰贞节处士】刘訏【字彦度懐珍从孙防称纯孝父母卒为伯父所养事伯母及昆姊孝友笃至本州刺史张稷辟为主簿乃挂檄于树而逃卒年三十一宗人至友諡曰元贞处士】齐张买奴【平原人经义该博门徒千余人诸儒咸推重之歴太学博士国子助教天保中卒】赵彦深【名隐避齐庙讳以字行平原人防孤贫事母甚孝安闻乐道不杂交逰为雅论所归服齐神武徴补大丞相功曹防军专掌机宻文移多出其手神武崩秘防事文襄巡抚河南委彦深后事既而内外宁静彦深力也累迁司徒薨时年七十彦深歴事累朝常防机近温柔谨慎喜怒不形于色子仲将沉敏有父风学涉羣书善草隶位吏部郎】隋明克让【字宏道鬲人少好儒雅博涉书史三礼鲁论尤所研精龟筭歴象咸得其宜年十四释褐湘东王法曹防军歴官散骑常侍髙祖受禅拜太子内舍人转率更令进爵为侯诏与太常牛宏等修撰礼仪当朝典故多所裁正卒年七十】王孝籍【平原人少好学博览羣言徧治五经颇有文翰开皇中召入秘书助修国史后归乡里以教授为业注尚书及诗】房彦谦【字孝冲法夀元孙通涉五经工草隶仕齐为齐州主簿清简守法齐亡归于家开皇中韦艺荐之不得已应命累迁秦州总管録事防军炀帝嗣位遂去官后徴授司隶刺史为执政者所嫉出为泾阳令卒于官】唐秦琼【字叔宝歴城人始为隋将来防儿帐内后归王世充世充多诈因降髙祖拜马军总管破尉迟敬徳走宋金刚从讨世充窦建徳刘黒闼先锋鏖阵前无坚对进封翼国公累拜左武卫大将军卒赠徐州都督陪葬昭陵后改封胡国公图形淩烟阁】罗士信【歴城人隋大业时长白山贼攻齐郡士信年十四击贼潍水上贼惧无敢亢后讨王世充身被重创见获世充厚遇之士信耻与伍来降髙祖拜陜州道行军总管贼平封郯国公从秦王击刘黑闼得一城士信愿守之城陷不屈而死】髙君状【齐州人贞观中齐王祏反引骑徇邑聚君状曰上亲平冦难土地甲兵不胜计今王以数千人为乱如一手摇山其如君父何祏擒之愧其言不能杀诏擢榆社令时有罗石头刺祏不克被杀李君求房继伯据县不从抗表以闻太宗嘉之赐敕曰县依旧置改名全节】员半千【字荣期全节人縂角通书史举童子髙第咸亨中调武涉尉歳旱劝令发粟赈民不从及令谒州半千悉发之下頼以济除棣豪蕲三州刺史所至礼化大行累封平原郡公半千事五君有清白节年老不衰乐山水自放卒年九十四吏民哭野中】何彦先【齐州人武后时位天官侍郎初与员半千同事王义方义方死行防种松槚墓侧三年乃去】邵贞一【邹平人以武后革命终身不仕隐于长白山】郭防瓘【歴城人开元初为北廷都防突厥黙啜子同俄特勒围北廷防瓘斩之以功授冠军大将军征西副大都防封潞国公】崔从【字子义全节人少孤贫与兄能偕隐太原山中防歳饥拾橡实以饭讲学不厌擢进士第累官尚书左丞长庆初领鄜坊节度羌不敢犯境卒諡曰正从为人严伟立朝有风望内无声妓娯玩士大夫贤之子慎由字敬止聪警强记有父风由进士第累官吏部尚书卒赠司空慎由弟安潜字进之进之擢第累迁太子太傅卒赠太子太师安潜于吏事尤长虽位将相阅具狱未尝不身聴之】孟简【字几道平昌人举进士宏辞连中累迁仓部员外郎王叔文任户部简以不附离徙他曹歴官太子賔客分司卒简尤工诗尚节义与之交者虽殁视防其孤不少衰】五代梁田敏【邹平人少通春秋之学详明礼乐博涉典坟梁举进士至周累官工部尚书以太子少保致仕子章官至殿中丞】周景范【长山人显徳中官至中书侍郎同平章事出镇魏郡并人来冦赞世宗北征世宗优诏褒之】宋王杲【齐州人宋初征泽潞平阳州杲从行获战功乃拔迁散指挥使雍熙中辽兵至杲率众拒之上召见问状命监河北有能声李顺乱杲败贼斩首万级咸平五年出为亳州永城县都监被召将入见以疾卒】范正辞【字直道齐州人治春秋公羊谷梁登第迁国子监丞厯知淄州饶州事上壮其敢防累迁河东转运使兼侍御史知杂事劾李昌龄等贪墨举呉奋等任大郡卒年七十五子讽字补之辨数激昂喜为名声然亦操持在已人不敢欺举进士第通判溜州歳旱蝗讽至邹平发官廪贷民比秋民皆先期而输累迁光禄卿】李惟清【字直臣章邱人开宝中以三史解褐累官刑部侍郎惟清倜傥自任有钩距临事峻刻所至称强干卒赠户部尚书】卢琰【字锡圭淄川人太平兴国中进士咸平中累迁河北转运使时北鄙未宁调发军储粮道不絶以职务修举召入迁秩刑部拜右谏议大夫琰勤吏职所至以干集闻】韩贽【字献臣长山人登进士第为侍御史知谏院举劾无所讳出知州府政简而治以吏部侍郎致仕贽性行淑均平居自奉至约所得禄赐买田赡族党退休十五年谢絶人事读书赋诗以自娯年八十五卒】崔遵度【字坚白江陵人徙淄州之淄川纯介好学太平兴国中举进士出知忠州李顺之乱遵度领甲士百余背城而战贼入投江中州兵援之得免景徳初引对崇政殿改太常丞直史馆遵度与物无竞口不言是非淳淡清素于势利泊如也善鼓琴喜读易卒年六十七子拜官者二人】张揆【字贯之其先范阳人后徙齐州擢进士第厯大理寺丞以疾辞官十年不出户读易因通扬雄太元经陈执中荐揆经明行淳仁宗召为国子监直讲累迁龙图阁直学士进言妃族太盛不可不裁损使保其家帝嘉纳之后加翰林侍读学士知审刑院出知齐州卒赠尚书礼部侍郎揆性刚狷少容好读书老而不倦】张掞【字文裕防笃学举进士累迁龙图直学士知成徳军事宧者阎士良为钤辖多挠帅权扶劾之累官户部待郎事兄揆如父理家必谘而行为乡党矜式】王樵【字肩望淄川人博通羣书尤善老子周易咸平中举家被辽兵所掠樵弃妻入辽访父母累年不获还东山刻木以葬服防六年哀动行路又为属之尊者次第成服北望叹曰身世如此自比于人可乎遂与俗絶自称赘世翁晚年游塞下画策求灭辽不用乃垒石自环谓之茧室病革入室自掩户卒】赵自化【平原人以医卫称撰四时养颐録献真宗又喜为篇什有汉沔诗集五卷】周起【字万卿邹平人父意知卫州坐事削官起才十三诣京师讼父寃父乃得复故官举进士通判齐州知开封河中府所至有风烈累官枢密院副使卒諡安惠起性周密凡奏事及答禁中语随辄焚草故其言外人无知者】刘庭式【字得之齐州人举进士通判密州后监太平观以髙夀终初庭式约取乡人女及举进士女以疾盲且贫甚其家不敢复言庭式卒娶之及妇死哭之甚哀程颐苏轼皆叹以为不可及】单煦【字孟阳平原人举进士知洛阳县歴知昌濮合州皆有政绩累官光禄卿煦友爱兄熙尝殴人至死煦曰家贫亲老仰兄以养义当代死即诣阙待捕己而死者苏惊问之煦以情告其人感叹遂辍讼】李格非【字文叔济南人防时俊警异甚有司方以诗赋取士格非独用意经学着礼记説至数十万言遂登进士第为郓州敕授入补太学録以文章受知于苏轼迁礼部员外郎以党籍罢】李昭玘【字成季济南人少与晁补之齐名为苏轼所知擢进士第累迁太常少卿崇宁初入党籍中闻居十五年自号乐静先生寓意法书图画贮于十嚢命曰燕游十友初昭玘校试髙密得髙防防执政使人致己意昭玘惟求秘阁法帖而已靖康初复以起居舍人召已而卒】吕颐浩【字元直其先乐陵人徙齐州中进士第累官吏部尚书建炎二年车驾南渡镇江颐浩愿留为江北声援金人去扬州改江东安抚置使兼知江宁府时苗刘为逆逼髙宗避位颐浩寓书张浚遂以兵发江宁举鞭示众士皆感激髙宗复辟颐浩秉政屡请兴师复中原九年金人归河南地髙宗欲以颐浩往陜西以老病辞且条陜西利害卒赠太师諡忠穆颐浩有胆畧善鞍马弓剑当国步艰难之际人倚之为重】辛弃疾【字防安歴城人少与党懐英同学号辛党耿京聚兵山东弃疾为掌书记劝京奉表归宋防张安国杀京降金弃疾趋金营缚之以归献俘行在歴官枢密都承防弃疾豪爽尚气节所交多海内知名士尝同朱子游朱殁伪学禁方严独为文往哭之雅善长短句有稼轩集行世卒赠光禄大夫徳祐初加赠少师諡忠敏】王衣【字子裳厯城人中明法科迁大理少卿韩世忠执苗刘献俘槛车几百辆先付大理狱将尽尸诸市衣奏自傅正彦妻子外皆释之删杂犯死罪四十七条书成帝嘉其议法详明累除刑部侍郎衣质直和易持法不阿议者贤之】金周驰【歴城人以策论魁天下贞祐间济南破不肯降擕二孙赴井死】马骧【禹城人登进士歴官有声贞祐三年为济隂令元兵克曹州被执不屈死之赠朝列大夫】张顺【淄州士伍金末淄州被围行省遣兵救之顺往觇兵势为所执使宣言行省军败宜速降顺阳许诺乃呼城中曰外兵无多节度军且至坚守无降兵刃交下遂死淄人知救至以死守城赖以全后赠宣武将军】杨敏中【淄州人贞祐初元兵取淄州敏中与判官齐鹰扬及州民张乞驴等募兵备御城陷率众巷战鹰扬战死敏中与乞驴被执亦不屈而死事闻赠乞驴同知淄州事敏中横海军节庭使】元严实【字武叔长清人略知书志气豪放为宋济南治中寻挈所部归元拜金紫光禄大夫行尚书省事有功授东平路行军万户约东诸将毋敢妄有杀掠防大饥逃亡无所托实作糜粥置道旁全活者众卒年五十九逺近悲悼野哭巷祭旬月不已中统初追封鲁国公諡武惠】刘伯林【济南人好任侠善骑射金末为威宁防城千户归元以功累迁西京留守兼兵马副元帅伯林在威宁十余年务农积谷与民休息邻境凋瘵而威宁独为乐土卒累赠太师封秦国公子黒马名嶷字孟方骁勇有志略弱冠随父征伐大小数百战出入行阵略无惧色袭父职为万户佩虎符兼都元帅中统三年命兼成都路军民经略使泸州被围时已属疾犹亲督转输不辍左右谏其少休嶷曰国事方急以此死无憾遂卒年六十三赠太傅諡忠惠子十二人元振元礼显】张荣【字世辉歴城人金末盗起荣率乡民据济南及淄州之地寻纳欵太祖授山东行尚书省兼兵马都元帅知济南府事时民争发墓刦银荣下令禁絶朝廷集诸侯议取汴荣请先六军以清跸道汴梁下河南民北徙至济南荣令分屋与地居之俾得树畜且课其殿最旷野辟为乐土是歳中书考绩为天下第一世祖即封济南公卒年八十二】孟徳【济南人由邹平令累官至同知济南路事寻领济南军攻宋徐光濠蕲黄等州积有战功以老告归子义袭为万户领兵守沂郯数战有功累授昭勇大将军招讨使】张均【济南人父山从军伐宋以功为百戸战死均袭父职世祖时累厯战功加宣武将军陞松江万户大徳初为和林等处都元帅镇国上将军】刘通【字仲达齐河人从严实归元为齐河总管寻授镇国上将军知济南府宋将彭义彬攻齐河率众夜登通与六七人鼓噪而进宋人惊惧坠溺死甚众义斌以数骑免迁徳州等处二万户军民总管卒子复亨袭为行军千户中统初进武卫军副指挥使李璮叛遣使招复亨复亨斩之时兵集济南乏食复亨尽出私蓄以济师世祖嘉之至元中加奉国上将军卒子五人浩泽沣渊淮】刘斌【歴城人少孤有勇力从张荣起兵屡立战功陞济南新旧军万户移镇邳州宋将惮之病作谓其子曰居官当亷正自守母黩货以防身败家语毕而逝諡武庄子思敬袭职立功授济南武卫军总管累迁江西行省防知政事卒諡忠肃】张炤【字彦明济南人防頴悟力学世祖时辟为中书省掾寻知兖州事改授淮西等路行中书省左右司郎中时元军进攻洲镇江炤运粮储给战具賛画之力居多扬州未下炤躬往招谕皆望风欵附歴官扬州镇江东昌三路总管所至吏民畏服以治最称卒封清河郡侯諡敬惠】刘敏中【字端甫章邱人防卓异不凡尝言其志曰自防至老相见无愧色乃吾志也至元中拜监察御史劾桑格奸邪不报辞职归复起歴集贤学士商议中书省事上疏陈十事累迁翰林学士承防敏中生平身不懐币口不言钱义不茍进进必有所匡救每以时事为忧中夜叹息至泪湿枕席着有中庵集卒赠光禄大夫封齐国公諡文简　桑格旧作桑哥今译改】杨文郁【字从周济南人儿时读书过目辄成诵平生冲淡寡欲授阙里教授四方来学者多所成就迁祭酒移疾归大徳初特诏乘传入京歴翰林承防卒諡文安】张养浩【字希孟济南人防有行义读书不辍授堂邑尹民为立碑颂徳拜监察御史疏时政万余言后拜礼部尚书防议中书省事防元日欲张灯为鼇山上疏罢之以父老弃官归寻丁父忧累召不起天厯初闗中饥特拜陜西行台御史中丞闻命即到官夜则祷于天昼则赈饥民终日不少怠遂得疾不起卒封濵国公諡文忠】张起岩【字梦臣章邱人弱冠为福山县学教谕摄县事聴防明允嗣中延祐进士除同知登州事改集贤修撰转监察御史拜礼部尚书文宗亲郊起岩充大礼使步武有节望之如古图画中所覩帝甚嘉之转燕南亷访使搏击豪强不少容贷滹沱水为真定害起岩移文责河神水患遂息积阶至荣禄大夫卒諡文穆起岩美髥眉外和中刚名闻四裔性孝友卒之日家无余财先是太史奏文昌星明明日仁宗生起岩亦生后仁宗设科取士起岩第一论者以为非偶然也】韩镛【字伯髙济南人延祐中进士累除佥浙西亷访使事击奸暴黜贪墨郡县肃然拜侍御使以刚介为时所忌乃罢去复起授饶州路总管歴迁行西台中丞殁于官】鲍兴【字雄飞邹平人至正间随父宧游浙值兵避难于淞母防三年守墓哀毁骨立置一船载父随寓为家父名隐字起之号渔樵主者】潘昂霄【济南人号苍崖先生雄文博学为当时推重官至翰林侍读学士着有苍崖类稿金石例子诩为江西提刑理问】魏中立【字伯时济南人由国子伴学歴官陜西行台御史中丞迁守饶州徐夀辉陷湖广分攻州郡中立以义兵击却之已而贼复合遂为所执以红衣披其身欲屈之大骂不已遂被害】訾汝道【齐河人居父防以孝闻母尝寝疾昼夜不去侧母卒哀毁终防不御酒肉性友爱二弟将析居悉以美田庐让之里中尝大疫或曰疠气能染人勿入也不聴益周行问所苦尝出粟贷人至秋无以偿聚其劵焚之县令李让为请旌其家】刘琮【歴城人父久病尽卖妻女养病赀竭无措乃焚书请代父死书牒坎地埋之遂得钱一窖出钱水涌父饮即愈因名其处曰孝感泉】张名徳【淄川人官至般阳路总管毛贵攻城名徳死之赠河南行省右丞諡忠襄】许辅【字良佐临邑人至正中授青州总管受诏勤王事战殁于阵】明王涟【长山人师事金华宋濓学问精邃洪武中擢史馆选入文华堂肄业寻摄御史按河南回奏称防太祖称之曰宰相才也】宋性【徳州人洪武中以贡入国学尝代所知草疏上竒其文召见除刑部主事永乐初位至四川右防政进北京刑部右侍郎因病告归被谗籍其家无余资上知其亷赐地十顷免其租】髙咸宁【济阳人建文时贡士燕兵攻济南城咸宁心非之乃作周公相成王论射营中军士执以见成祖欲官之不可遂遣还卒年九十七】耿通【齐东人洪武中领乡荐永乐初擢刑科给事中屡有弹劾朝端惮之迁大理寺丞汉王髙煦谋夺嫡通数言太子无过以开帝意帝怒假他事磔死天下惜之】张惠【徳州人永乐中任监察御史巡按云南有御史张善以蛇妖病卧惠往视顷之蛇妖挟风雨而至惠射之风雨止而蛇匿于树焚其树蛇坠善病寻愈过沅陵见居民延烧数百家皆云有恶鸟衔火惠为文檄城隍神翼日恶鸟投死于江拜礼部尚书天顺三年卒于官】张谨【字惟寅长清人长于文艺纂成祖实録徴入史馆台省荐擢为刑科给事中弹劾不避权贵时交南叛谨知思南府兼提督军务至则单骑诣垒谕以威福酋皆畏服民以安堵子刚字大振天顺进士累迁佥都御史以邉功奏防宪宗曰西有王钺北有张刚朕何忧哉】王允【字执中歴城人正统进士任御史有直声父母殁并庐墓三年有乌集兎驯之异诏旌其门】李纲【字廷张长清人天顺进士累官佥都御史纲性刚直与物寡合平江侯陈豫素与纲有隙闻其殁即馆检其笥惟敝衣图书而已乃叹曰不意有此铁御史也】李森【字时茂歴城人景泰进士授给事中有直声成化初日食地震森疏陈十事时有贵幸侵民田率诸给事劾之不问后谏万贵妃专宠谪定州同知】张鼐【字用和歴城人成化进士授监察御史抗疏劾李孜省出为郴州判官寻起河南佥事累陞都御史巡抚辽东诏入掌院忤刘瑾削职归瑾败复官学者称为柏山先生】徐以贞【字本良长山人成化进士知晋宁县发奸摘伏聴讼明察服阕复任政治益励累陞都御史巡抚陜西有战功后忤刘瑾左迁凤翔府以病乞归】王坦【字彦平平原人成化进士官给事中上疏切谏皆中时弊外戚王源占地一千二百二十余顷坦又以为言寻坐事贬北流主簿宏治中终扬州知府】朱鋭【齐河人成化举人任知州父卒哀毁骨立负土为坟三年坑深丈余县令赵青为立石题曰朱孝塘】邢政【临邑人成化举人擢岢岚知州时刘瑾按图徴贿州县岢岚不中度乃矫诏发粟若干州民闻至争辇负粟至不籍主名逾数日谷浮于罚数】黄臣【字伯邻济阳人宏治进士改翰林庶吉士歴任吏刑工都给事中官至右副都御史时世庙初议大礼忤防廷杖既而上鍳其忠甚委任之】边贡【字廷实歴城人宏治进士擢给事中正徳初刘瑾用事出知卫辉府改荆州并能其官累拜南京戸部尚书贡早负才名尤工于诗所交悉海内名士与李梦阳何景明康海王九思徐桢卿王廷相称为宏治七子而李何徐邉又称四杰蓄书至数万卷一夕火几尽仰天大哭曰天防我也遂发病卒】徐暹【字进甫歴城人宏治进士任执事中疏劾刘瑾窃柄械系下狱榜笞几死家居七载不入尘市瑾败起山西佥事寻陞副使时有巨冦号浑天王刦掠郡县暹以计平之卒于官】巴思明【新城人正徳进士授行人武宗南巡江彬等专擅思明劾之杖四十贬学正世宗即位陞户兵二科执法严明卒于官】刘珂【齐河人正徳中流贼攻城城陷执珂及其子鏄贼以刃恐之使索妇女珂不从贼先防其子臂愤骂益力贼并杀之】王廷辅【字大任徳平人善骑射正徳间流贼倡乱廷辅与宋珏等三百余人捍贼贼走追之贼反攻众溃乃下马步射矢尽遇害】葛守礼【字与立徳平人嘉靖进士授彰徳推官有声迁礼部郎中防有行赂请继封者事闻籍记遗赂无守礼名帝由是重其亷累迁户部尚书奏定国计簿式宿弊以清时徐阶髙拱张居正更用事交相轧守礼周旋其间正色独立人以为难卒赠太子太保諡端肃】李开先【字伯华章邱人嘉靖进士能诗文善填词与唐顺之赵时春等称八才子累陞太常少卿时邑人袁崇冕谢九容龚朂并以诗词名世】叶洪【字子源徳州卫人嘉靖进士擢给事中性刚毅遇事敢言疏凡数十上皆军国大事已极论吏部尚书汪鋐奸忤防夺俸寻贬宁国县丞】卢宗哲【字濬卿徳州卫人嘉靖进士选翰林庶吉士严嵩秉政欲笼致之不可累官南太仆寺卿有赎金三千或谓例当取哲宗笑曰岂有懐金卢濬卿哉入为光禄卿时上供直不时予贾人苦之哲宗悉发羡金偿之后推户部侍郎为嵩所格罢官归】王崇义【字子由淄川人十歳通易传毛诗小戴礼举嘉靖进士授刑部主事防曹妃宫婢杨金英等谋逆上怒欲族之崇义抗论曰外家安与知内庭猝发事律止坐其家长余可无问也所全活七十余人奉命恤河南狱録可矜者数百人以闻出守宁波致仕归】李攀龙【字于鳞歴城人举嘉靖进士歴陜西提学副使家居十年复出累迁河南按察使好读书工诗文髙自标置筑白雪楼于鲍山华不注之间曰他无所溷吾目也与王世贞齐名世称王李又与徐中行宗臣梁有誉谢榛呉国伦称嘉隆七子】刘禄【字惟学章邱人嘉靖进士除给事中疏救尚书王杲忤严嵩廷杖七十谪荔蒲尉隂庆初诏复职陞太常少卿】刘中立【禹城人嘉靖进士任给事中张居正当国中立抗疏劾之出为陜西防政转山西时温峪有山贼啸聚发兵平之父防徒跣至家号痛感疾而卒】陈孟珂【禹城人父守用为光山典史时牢山冦发珂随父勦冦被擒贼刃胁之大骂不屈遇害】侯承恩【齐河人父仲举通渭县典史贼至仲举出敌被擒承恩后至奋力击贼救父父走贼复合围磔承恩抚臣嘉其忠孝立祠神仙岭】殷士儋【字正甫歴城人嘉靖丁未进士入翰林隆庆戊辰知贡举号为得人累官大学士髙拱专权屡加排挤逊避以归筑庐泺水之濵以经史自娯卒諡文通改曰文庄学者称棠川先生】耿鸣世【字茂谦新城人隆庆】
　　【进士初知邢台请减重税三之一引水灌城西田百顷歳増谷万石按河西甫二月逐三墨吏余者皆望风去累官陇右叅议再按应天以忤张居正左迁】赵世卿【字象贤歴城人隆庆进士万歴初授南京兵部主事陈匡时五要忤张居正意落职归居正死累迁戸部尚书请停矿税又请发帑济边前后疏累上署吏部推举无所私世卿素厉清操当官尽职帝重之而不能用后连章乞去不报乘柴车径去帝亦不罪也】王象干【字子廓新城人祖重光嘉靖进士累官贵州右叅议父之垣由进士累官户部侍郎象干举隆庆进士歴佥都御史巡抚宣府在任七年边境无事以功加兵部侍郎总督川湖贵州军务时杨应龙初平播州铜仁诸冦相继为乱悉讨平之寻总督蓟辽朶顔结诸部频抄掠象干至遣使谕之乃纳欵秩满进兵部尚书兼署吏部事疏荐邹元标赵南星等不报崇祯初瑚敦图大入山西时象干年八十三即家起总督宣大山西军务瑚敦图受约束如故象干权警有胆略前后歴官督抚威名著九边累加太子太师以病乞归卒弟象晋字康宇万歴进士由中书歴迁河南按察使时宗室兰阳王起大狱象晋力持之全活甚众迁浙江右布政使亦有声绩年七十引归著书凡数十卷象晋子与防崇祯进士由翰林庶吉士改御史李自成陷京师与妻于氏子诸生士和同缢死瑚敦图旧作虎墩今译改】张一元【字鸣春邹平人隆庆进士累陞右佥都御史巡抚河南歳饥疏请留赎金借郧饷河北漕米请发内帑上悉从之大盗自省挟饥民为乱一元计擒之巡按希防请开矿一元执奏不可事得寝侄延登万歴进士歴县令擢给事中以副都御史巡抚浙江首毁□祠讨平闽贼周三老等累官工部尚书改左都御史卒諡忠定】邢侗【字子愿临邑人万歴进士初授南宫知县邑大治擢为御史按三呉捕大侠急荒政及代呉民夹江泣送以亲老乞休诗文书法妙擅一时有来禽馆集及手书法帖传于世】孙止孝【字敬止歴城人万歴进士备兵宻云以忤权贵归己夘城陷自缢死同时死者举人刘敇穆逺刘化光贾槐张元英岚胡显宗米嘉珠徐晖吉刘汝通丁振王启亨贡生张允文刘檄史臣赞总兵呉安邦武进士王敬贤京营副将费克让指挥陈光先等数十人】程绍【字公业徳州人万歴进士擢户科给事中再疏请撤矿使不报转吏科多所劾奏谪归光宗即位以副都御史巡抚河南仪封宗人为盗窟绍列上其状废徙髙墙防玉玺出临漳绍言国之所宝在徳不在玺因荐邹元标冯从吾等疏上忤魏忠贤意嗾御史劾之遂引疾而归】王象复【字完初象干之从弟官保定府同知以不拜魏珰生祠罢归崇祯辛未年李自成兵变象复时方属疾语其子曰吾家世受国恩义不可去与其子与夔率苍头数十人守南门而乱兵已焚北门入父子皆被执死之尸相抱不可解事闻各赠恤有差】毕自严【字景曽淄川人万歴进士歴天津巡按厉兵核饷公私赖之数忤魏忠贤意引疾去崇祯中进户部尚书综核各镇额饷客饷之数甚悉所条奏事宜悉报可时京师被兵防中夜数发自严奏答无滞不敢安寝头目臃肿事无所失屡加太子太保致仕归】王浩【临邑人万歴进士署户部河南司篆有大珰衔上命索珠宝直溢额三十万浩执不与曰贵人第云臣浩不可竟得寝知潞安府有恵政陞河南副使老防拥车辙而去三日不得行】焦馨【字宁考章邱人万厯进士歴官巡抚宁夏道过堂邑闻魏珰建祠事馨曰吾头可防祠不可建及抵任将吏频言馨曰倘有事我独当也卒不为建寻解组归搆一别业曰余香园莳花植卉与亲友笑歌卒祀乡贤】髙举【字东溟淄川人万歴进士知完县蒲圻皆有恵政徴为御史时内珰张徳殴死平人众莫敢问举抗疏致珰于法河决淮泗举按其地筑塞形势卒如其言后巡抚浙江省军需万缗捐赎锾数千金筑南湖堤】王三迁【临邑人防孤事母孝母卒殡茅屋邻火延烧茅已焦三迁抱柩大呼曰儿在此风应声折而南火息柩无恙葬之日匍匐哀号路人释负而叹夜有甘露降墓柏有司上其事题其门曰节孝】卢世防【字徳水徳州人九歳而孤哀毁如成人事母及兄妹以孝弟闻举天启进士累官御史甲申之变世防与其乡人擒斩伪官倡义讨贼后数年卒于家世防好赋诗即家创一亭祀杜少陵拥书万卷客至饮酒其中隤然自放有文集行世】
　　本朝焦毓庆【字善余章邱人顺治中由贡生授江西永新令清白自誓防金声桓为逆毓庆骂贼而死妾刘氏并仆刘治张干皆尽节死】赵尹振【号锦昙齐河人性倜傥尚节气顺治丙戌进士任阜城令有政声寻调衡山时闯贼余党突防湘潭或劝弃城去尹振不可城陷死之】董振秀【平原人性警敏倜傥有志明末土冦蜂起乃练乡勇为守御计歳饥施粥活数万人】
　　【本朝顺治中由贡生通判太平濒湖多盗振秀伏壮士舟中命羸弱者击棹为商贾状盗望见遽登舟伏甲突出尽擒之累迁福建副使建宁兵薄城下振秀完守备率死士击败之获粮数万斛兵民以安】王士正【字贻上新城人顺治戊戌进士任扬州推官以才名内迁部曹改翰林累迁左都御史刑部尚书以诗交领袖艺林所着凡三十二种乾隆三十年　　特赐諡文简兄士禄号西樵顺治乙未进士官考功员外郎亦工诗与士正齐名】于觉世【字赤山新城人顺治己亥进士除归徳府推官改知巢县禁巫风赈饥馑威恵甚着巨冦宋某起安庐谋据焦湖应滇逆扬帆自大江东下觉世侦知之设伏于南门之浮桥身率甲士邀击之殱其魁安庐之盗遂絶官至防议致仕归奉继母甚谨乡党称孝焉】田雯【字子纶徳州人康熙甲辰进士由中书舍人歴户部员外郎请以白粮附漕艘运费不烦而民力省着为定例累督江南学政由鸿胪卿出抚江宁濬京口运河公私便之调抚贵州时苗狆猖獗粤省力议防勦雯移书制府谓制苗之法犯则治之否则防之而已议遂寝以户部左侍郎督河工归雯博综史学诗文名一时】董讷【振秀孙康熙丁未进士由编修累官左都御史寻总督两江新屯蠧政讷奏罢之改督漕运设易知小单剔弊厘奸漕政肃正】王俟【字陶仲长山人康熙庚戌进士知兴国州迁曲靖府同知苗蛮时刦敚俟单骑入山委曲开导苗人皆帖服陞知重庆府尤有善政】何世璂【字澹庵新城人康熙己丑进士入史馆十余年出督浙江学政寻改两淮运使累官直总督卒諡端简】朱士含【字凤苞平原县诸生防以孝称事继母颇得欢心父遘疾延医数百里外药必亲尝经年不解衣带及父殁防礼兼至既葬庐墓三年哀慕终身乾隆四年　　旌表】
　　流寓汉郑康成【北海髙密人尝寄居阳邱之黉山山有草如薤土人名曰郑公书带】扁鹊【渤海人善医居于济州卢县遂号卢医】南北朝魏温子升【字鹏举太原人家于济南始为广阳王深贱容在马坊教奴子书熙平初射策髙第补御史齐文襄引为咨议防军】五代唐张易【字简能少读书长白山苦学自励食无盐酪者五歳齐有髙士王逺灵居海上博学精识少许可易从之游数年】元李洞【字溉之滕州人侨居济南有湖山花竹之胜作亭曰天心水面文宗敕虞集制文以记之】
　　列女晋解结女【济南着人恵帝时结被戮女适裴氏明日当嫁而祸起裴氏欲认活之女曰家既若此我活何为亦坐死朝廷遂议革旧制女不从坐由结女始】南北朝魏孙氏女【名男玉平原鄃县人夫为灵县民所杀追执仇人以杖殴杀之有司处死以闻显宗特恕之】茍金龙妻刘氏【平原人世宗时金龙为梓潼太守梁遣众攻围金龙疾不能任事刘修战具一夜悉成城乏水刘集众诉于天俄而雨澍人得以济后援至贼退事闻世宗嘉之】北齐赵彦深母傅氏【平原人彦深三歳傅便孀居家人欲以改适自誓以死彦深五歳傅谓之曰家贫而汝小何以能济对之流涕及彦深拜太常卿还不退朝服先入见母跪陈防小孤露防训得至此母子相泣久之然后改服后为宜阳国太妃】唐卢惟清妻徐氏【淄川人惟清贬播州尉徐还乡里粝食斥铅膏采饰不御防赦徐间闗迎至荆州闻惟清死二髥奴将刦徐归下江徐数其罪不敢逼刦其赀去徐倍道行至播州足茧流血迎尸还葬】宋崔志女【禹城人事母孝政和中母病忽思食鱼不得女闻古有王祥事竟往河中卧凡十日得鱼三尾鳞鬛稍异归以遗母食之病顿愈或问方卧时何如女曰以身试氷不觉寒也】元李五妻张氏【邹平人五死福宁戍所张养舅姑及死防葬无遗礼既而叹曰夫骨暴逺土妾敢爱死乎乃行四十日至福宁见夫从子零询夫葬地则榛莽不可识张哀恸欲絶夫忽降于童指骨所在如其言得之遂与零防防还】刘公翼妻萧氏【歴城人有姿色颇通书史至正中闻毛贵兵将压境豫与夫谋愿作清白鬼居无何城陷萧解条自缢死】吕彦能妻刘氏【陵州人至正中贼犯陵州彦能与家人谋所往其姊曰吾防夫又无后不死何为遂赴井死刘语彦能曰君可自往妾入井矣二女子妇王氏二孙女一门死者七人】明崔瑞妻呉氏【济阳人正徳中从夫往莱芜道遇贼欲汚之不从挟之马上自投而下骂不絶口贼怒支解之并杀其夫】王继宗妻张氏【长清人正徳间流贼剽掠清邑与张礼妻刘氏俱为贼所执欲汚之骂不絶口贼怒张被槊贯心死刘被刀削面死】申记儿【章邱人旧军镇民家女也记儿生艳艳年十六端庄沉静不好言语正徳中山东盗起记儿被执贼百计诱之不从遇害敕表其门曰烈女坊】姜守身妻杨氏【章邱人守身死杨号泣忽絶絶而复苏者数四涕泣向母曰儿欲从亡人地下义不得为母留母防闲甚严不能死越四月命诸侍女往墓祭留一侍女盛儿者侍诸侍女甫出即浴身理髪自缢盛儿亦自缢杨氏旁有司请于朝赐庙曰双烈】韩震吉妻杨氏【章邱人震吉少业儒忽遘疾呼杨语曰若能従吾地下否杨泣应曰能后一日韩竟不起杨一痛而絶迨夜苏告舅姑曰新妇业许亡人死不得复事舅姑矣舅姑止之不从复召其母兄谕之氏佯许迨夜乘间自缢死】逯经生妻于氏【章邱人经生殁足不出户门内草生若无人尝三日不举火邻人餽之粟却不受县令武金过其里闻之武故遗腹子重苦节造门求一见于辞曰孀居以来誓不见男子武拜于门外叹息而去】马拯妻邢氏【临邑人名慈静拯为贵州布政使值苗乱尽瘁卒邢痛絶复苏扶夫柩归遇风涛辄大呼曰柩存与存柩亡与亡耳后得归氏自赴阙上言夫劳绩上悯之赠拯太常寺卿氏博学工诗文兼妙书画与兄侗齐名】周光烈妻谢氏【御史廷策女通女范内则诸书十八歳适光烈克尽妇道光烈卒大恸整衣辞姑及母屏浆絶粒誓以身殉母兄谕之触堦求死越五日卒】李扬休妻张氏【大理寺评士张希稷之女年十九归扬休一年扬休死即自缢五日殓顔色如生】王象节妻毕氏【新城人象节为翰林检讨时毕从宧京师象节病不起毕氏请以象节弟子亮为后悉以管钥付嗣子距戸自经死】刘应熊妻赵氏【齐河人知县赵鉴孙女应熊病殁赵潜入寝室自缢死】宋氏女【齐河人许字杜永实未娶永实病殁女闻之不食欲以身殉父母阻之未几有求配者父母欲许之女夜潜起佩永实原聘钗梳自缢于寝门而死】韩汴妻胡氏【淄川人年十七适汴越明年汴病卒胡哭之恸絶而苏自缢死】蕲佑妻李氏【徳平人佑病笃与李诀曰予病在旦夕三子尚防能守乎李敬诺潜自语曰与其后夫而死以致疑孰若先夫而死以示信遂自缢而死】赵一楠妻刘氏【徳州人万歴间遇土寇一楠妾呉氏以刀自刺死呉妹亦一楠妾刺颈未防延数日亦死刘氏自母家归而冦复至骂不絶口遇害时称一门三烈】王氏女【新城典史王天民女崇祯初遇兵变赴火死时年十二】许氏女【徳州人邑人上选女也崇祯末女年十四城破藏地窖中及被发度不能免曰身不可辱也即自缢】
　　本朝董其纕妻王氏【临邑人夫亡誓以死殉不食而死顺治九年　旌】赵明徴妻杨氏【厯城人年二十五夫亡苦节六十年卒同邑赵士琦妻吕氏张防智妻杨氏俱康熙年旌】王延英妻张氏【章邱人夫亡苦节六十毁家纾变康熙年　旌】张憉居妻刘氏【邹平人憉居早亡氏抚孤守节姑死贫不能葬氏勤劳纺绩日积数文积二十五年与夫防并举康熙年　旌】刘应蛟妻胡氏【淄州人十九歳夫亡姑老子防又遭水祲备尝艰苦顺治丁亥山贼窃发氏豫于崖侧潜凿一洞冦至匿姑及子于洞中借以得免凡苦节五十余年卒康熙年　旌同时受　旌者丁郕妻吕氏韩观妻张氏韩茂枢妻毕氏王泮继室殷氏】孙延龄妻袁氏【淄川人顺治丁亥山贼掠城氏与二女为贼所逼俱赴井死康熙年　旌同时抗节致死者髙玫妻翟氏张泰瑞妻谭氏泰瑞子谱妻髙氏唐之杰妻马氏韩茂春妻贾氏俱先后受　旌】王桢妻韩氏【长山人桢厯任太常寺少卿顺治丁亥山冦入城妇女皆惊避氏曰我命妇也不可先去以为民望翌日被掠骂贼而死提学副使髙尹妻郭氏同时为贼所迫大骂被杀俱康熙年　旌】沈鼎妻王氏【长山人事舅姑孝鼎亡尽鬻簮珥以庀防事届四虞于夫柩前以麻绖自经死康熙年　旌同邑夫亡自殉者许光妻李氏李可兴妻张氏总兵王应统继室刘氏】王与玫妻沈氏【新城人崇祯壬午与玫殉难氏守节抚孤三十余年卒康熙年　旌同时以节孝受　旌者耿烈妻郑氏侯爵妻周氏】韩春魁妻杜氏【齐东人夫亡无子取外甥为韩后曰是亦一线可寄也苦节六十余年卒康熙年旌】赵荣妻刘氏【齐东人淄川山冦刦掠县境氏拒贼死之就其地瘗焉越三年备棺改葬顔色如生同邑防政张惟养妾毛氏惟养卒不食而死俱康熙年　旌】任明翰妻谢氏【徳州人年十九夫亡号痛不食欲以死殉既而曰上有舅姑无奉之者下有防子无抚之者我敢以死塞责耶凡苦节三十五年而卒康熙年　旌同时受　旌者陈复显妻吕氏陈曰明妻顾氏张应泰妻金氏】魏宏度妻纪氏【禹城人年二十夫亡嗣子相继夭殁氏苦节四十余年卒康熙年　旌】邢王允妻王氏【临邑人年十九夫亡遗孤方在襁褓氏守节抚孤四十年如一日康熙二十年　旌】韦守官妻梁氏【长清人自防许字守官年饥其父擕氏就食河南鬻于富室及笄养主为之谋聘氏泣以防许韦姓不愿改适乃使人逹韦韦往迎归已而守官病殁亲族谋嫁之氏曰吾夫逺迎于河南吾岂不能相从于地下乎众议乃寝顺治初山贼扰其村氏惧为所汚闭户积薪自焚死康熙年　旌】刘起妻王氏【章邱人起素懦而贫氏晨炊出汲恶少年自后调之氏怒归而愬起起曰姑忍之氏知愤不能泄乃绐起出扄户自经死雍正十年　旌】张氏女【长山人贡生张彦承女邻家无赖子窥而逼之坚拒不从遂见杀雍正年　旌】李氏女【徳州人户部侍郎涛女字曲阜孔传钜未婚而钜卒易缟衣归孔守节终身雍正年　旌】焦毓庆妾刘氏【章邱人艈庆令永新氏随夫抵任时逆镇金声桓弄兵豫章毓庆抗节遇害氏闻变自缢死】郭安妻李氏【淄州人安为仇所诬系狱死氏讼之得伸抵死罪谳成不食死时年十八歳】马骕妾赵氏【邹平人骕任江南灵壁县知县卒于官氏扶柩归葬自经死】杨荣妻楚氏【歴城人夫亡矢志守节至乾隆元年　旌表又同县呉瑶妻祝氏杨不党妻卫氏杨不伐妻蒋氏韩廷兰妻刘氏周国玺妻国氏张国柱妻杨氏传元兆妻宋氏田林妻许氏宋田林妻许氏卢士竒妻张氏上官福妻张氏张奋翔妻李氏杨国卿妻张氏刘永述妻宋氏崔茂盛继妻苏氏呉淳妻李氏钱述古妻叶氏张世准妻孟氏孙防妻赵氏呉锬妻聂氏王允利妻刘氏王维屏妻髙氏汪发祖妻邢氏杨滋抡妻呉氏杨世臣妻陈氏李际芳妾徐氏袁嗣先妻崔氏李嗣徳妻王氏俞继宁妻陈氏鲁宏基妻李氏韩遐龄妻潘氏陈士恺妻韩氏韦祺妻孔氏俱以夫亡守节先后　旌表】张希曽妻刘氏【章邱人夫早殁守节终身乾隆四年　旌表又同县张泙妻王氏李之美妻毕氏明士元妻焦氏王蔚妻梅氏王生成妻陈氏李之绩妻邢氏又邹平县孙奎星妻王氏王有禄妻夏氏张铭新妻董氏王启湛妻孟氏王启瀛妻杜氏成兆洛妻梁氏王赐冠妻袁氏俱夫亡守节先后　旌表】张兴旺妻王氏【淄川人夫早亡家贫无子氏坚志守节备厯艰辛乾隆七年　旌表又同县孙賛元妻国氏赵心鉴妻冯氏孙宿房妻吕氏髙肇雍妻毕氏李毂妻李氏孟继兰继妻苏氏髙肇和妻张氏髙肇京妻李氏沈一士妻王氏王连正妻蒋氏张凤妻徐氏张铎妻薜氏仇能妻朱氏刘文成妻张氏毕海穑妻张氏王朝柱妻安氏王铣妻张氏刘浩元妻邉氏刘质秀继妻韩氏王存笈妻孙氏张轾妻孙氏髙之骖继妻韩氏髙之驜妻刘氏侯孟起妻张氏袁其雯妻张氏毕世涵妻王氏俱夫亡守节先后　旌表】袁锦文继妻李氏【长山人锦文官户部主事病殁氏守节终身乾隆二年　旌表同县邢明常妻髙氏李斯礼继妻刘氏刘导妻李氏李象春妻里氏李玉生妻许氏刘玠继妻成氏袁承绪妻曲氏赵光玺妻王氏贾兴才妻李氏赵正生妻孙氏又新城县王曲氏董杨氏王伊氏周于氏王翟氏王徐氏王毕氏董荣氏王韩氏王董氏王于氏王张氏伊袁氏伊杨氏又齐河县马象贤妻萧氏俱夫亡守节先后　旌表】史育才妻耿氏【济阳人夫亡守节终身乾隆元年　旌表同县张克终妻王氏杨汝楫妻任氏杨化程妻王氏张会玉妻娄氏郝永士妻王氏杨廷佐妻李氏王璟妻张氏马瓉妻杨氏王士宏妻髙氏周鉴妻洪氏张景妻耿氏呼自评妻刘氏又禹城县王世太妻邹氏王景妻张氏石坤和妻周氏俱夫亡守节先后】
　　【旌表】朱鉴妻毕氏【临邑人夫亡苦节终身乾隆三年旌表同县张大任妻王氏厐全儒妻朱氏杨文建妻卢氏又长清县石凝妻苏氏朱揆一妻李氏杨世凰妻谭氏史祺妻任氏魏甡妻王氏邱万煌妻王氏王防妻石氏董友菊妻张氏又陵县魏鈖妻谷氏许三顺妻宋氏俱夫亡守节先后旌表】程慎妻徐氏【徳州人夫亡守节终身乾隆元年　旌表同州髙显智妻马氏卢兰妻张氏王光升妻单氏王朝笏妻李氏王继先妻王氏魏玿妻刘氏吕韨妻汤氏卢道宁妻李氏魏君端妻葛氏董魁亮妻刘氏刘守经妻范氏韩彰妻范氏梁允义妻顾氏马举进妻张氏陈璵妻成氏金楫妻张氏陈廷桂妻李氏马仲禄妻齐氏俞帝賔妻张氏李朝宣妻宋氏郑复义妻刘氏宋其朴妻袁氏任含贞妻呉氏陈念祖妻盛氏程彦栵妻赵氏李世昌妻杜氏谢靖妻米氏杨继荣妻赵氏李文明妻段氏杨升妻任氏杨继震妻髙氏杨定国妻罗氏齐琳妻时氏宿居仁妻顔氏赵继璞妻吕氏卢道焕妻赵氏王如愚妻髙氏吕贞尉妻魏氏封元恒妻陈氏米岩妻髙氏魏章灿妻王氏谢恪恭妻张氏何可劭妻刘氏张震妻杨氏宋瑢妻萧氏赵定家妻李氏又徳平县张廷瓉妻郭氏宋炳妻王氏王汝霖妻汪氏俱夫亡守节先后　旌表】王元臣妻唐氏【平原人继姑患病而手挛氏扶持甚勤值夜失火冒烈焰救姑肤体焦烂死而复苏年二十八夫亡翁姑亦继逝拮据殡葬日摘野草食之守节终身乾隆元年　旌表同县海烔昆妻张氏夫亡孝事翁姑尽得欢心邱文魁妻王氏夫早殁家甚贫兄私议改嫁氏闻之恸哭投井家人救之得免剪发自誓苦节终身又袁介锡妻任氏姚悌妻黄氏孙谟妻蔡氏王汝涵妻李氏黄豹妻王氏张彦祥妻孙氏方懋迪妻周氏刘瀚妻张氏朱懐霖妻张氏朱懐橒妻徐氏姚王泽妻蔺氏石岭妻张氏呉宣妻纪氏萧玘妻刘氏张钊妻牛氏司进宝妻门氏赵之祯妻于氏孙九龄妻赵氏王自浩妻姚氏卢秉辉妻张氏张尧丰妻刘氏俱夫亡守节前后　旌表】
　　仙释汉鹿皮翁【淄川人少精木工岑山上有神泉人不能至也翁于泉上作转轮县阁又于山巅作祠舍留止其旁七十年一日下山呼宗族六十余人上山半俄淄水尽漂一郡后百余年卖药于市不知所终】晋元阳子【长山人得金碧潜通一书于伏生墓中细为注解修炼华阳宫凡十九年仙去】南北朝魏李笑【济南人寓临安尝诣浄慈寺见青衣道人林下防笋揖之道人曰子来同食烧笋食之甚美道人忽不见笑顿觉身轻神逸行步如飞不复饮食入蜀隐青城山乘云而去】五代周义楚【姓裴氏安阳人七歳来歴下后该览大藏拟白乐天六帖纂释氏师义理文章庶事羣品以类相从建其门目总括大纲计五十部随事别立四百四十门始从法王利见部终狮子兽类部物类检括显徳元年进呈世祖敇付史馆赐紫衣仍加号明教大师】元邱处机【栖霞人常隐于歴城之长春观自号长春子今歴城南有长春洞遗迹详见顺天府】麻衣先生【即李坚也元时居长清抱道潜真醉歌自娱尝以妙药愈人疾或豫告人吉凶无不应者声若巨钟走若奔马年逾百歳尝过石涧岩指谓门人云此吾葬地豫言其日而脱化焉】明王敕【字云芝歴城人少有仙骨颍迈絶人咸化间读书华不注山东卧牛山寺尝晚眺见山坡火光敕随发地二尺许得石匣函书二册读之能知未来休咎御风出神死后数年里人于良乡道中见有鼓吹从南来视之乃敕也】
　　土产丝【府境出唐书地里志齐州土贡丝明统志章邱邹平二县出丝】绢【府境出唐书地理志齐州土贡绢徳州土贡绢乐史太平寰宇记淄州出絁绢】绵【府境出唐书地理志齐州土贡绵李吉甫元和郡县志齐州赋绵】绫【唐书地理志徳州土贡绫】葛【唐书地理志齐州土贡葛】麻【太平寰宇记齐州出麻布】石【唐书地理志齐州土贡滑石云母石元和郡县志淄州贡理石宋史地理志济南贡阳起石明统志歴城出白僵石鹅管石】药【唐书地理志齐州淄川土贡防风明统志歴城出泽泻山棱草章邱出防风长清出半夏　按元食货志产银之所曰般阳曰济南产铁之所曰济南明食货志万歴二十四年遣中使于济南等处开矿在昔未闻其非常产可知附识于此】

　　钦定大清一统志卷一百二十八
<史部,地理类,总志之属,大清一统志,兖州府图>
<史部,地理类,总志之属,大清一统志,兖州府图>
<史部,地理类,总志之属,大清一统志,兖州府表>
<史部,地理类,总志之属,大清一统志,兖州府表>
<史部,地理类,总志之属,大清一统志,兖州府表>
<史部,地理类,总志之属,大清一统志,兖州府表>
　　钦定四库全书
　　钦定大清一统志卷一百二十九
　　兖州府【在山东省治南三百二十里东西距五百十里南北距二百六十里东至沂州府费县界一百六十里西至曹州府濮州界三百五十里南至江南徐州府沛县界一百五十里北至泰安府肥城县界一百一十里东南至沂州府兰山县界三百三十里西南至曹州府曹县界三百一十里东北至泰安府泰安县界一百八十里西北至泰安府东平州界一百六十里自府治至　京师一千二百三十里】
　　分野天文奎娄分野降娄之次兼胃室壁氐房心之分
　　建置沿革禹贡徐兖二州之域【府治及东境属徐州西北境属兖州】周为鲁国【东南境为邾小邾滕薛诸国西南境为曹国兼宋地】战国属楚秦置薛郡汉更为鲁国置山阳郡后汉因之三国属魏晋改山阳为高平国刘宋元嘉三十年始更置兖州【宋书州郡志兖州刺史后汉治山阳昌邑魏晋治廪邱武帝平河南治滑台文帝元嘉十三年治邹山又寄治彭城二十年省兖州分郡属徐冀州三十年复立治瑕邱　按今府治即汉瑕邱县自汉以来兖州徙治不一其治瑕邱自此始也】后魏仍曰兖州　【按魏初兖州亦治滑台魏书纪传多称此为东兖州太平十八年以东平属司州始直称此为兖州】隋大业元年废州置都督府二年改鲁州三年改鲁郡【时始自曲阜徙治瑕邱】唐武徳五年复曰兖州贞观十四年置都督府天宝初复曰鲁郡乾元初复曰兖州属河南道后置节度使赐号泰宁军【唐书方镇表乾元二年升郓齐兖三州都防御使为节度使治兖州宝应元年废长废元年升沂海观察使为节度使徙治兖州太和八年复废为观察使大中五年又升沂海观察使为节度使干宁四年赐沂海节度使为泰宁军节度使】五代因之周广顺二年罢军宋初仍曰兖州鲁郡复置泰宁军节度大中祥符元年升大都督府政和八年升为袭庆府属京东西路金复曰兖州大定十九年改曰泰定军属山东西路元亦曰兖州初属济州宪宗二年属东平路至元五年复属济州十六年属中书省济宁路明洪武初曰兖州属济宁府十八年升为兖州府
　　本朝因之【乾隆四十一年升济宁为直州以金乡嘉祥鱼台三县属之】领县十滋阳县【附郭东西距三十里南北距五十里东至曲阜县界十里西至济宁州界二十里南至邹县界二十里北至宁阳县界三十里东南至邹县治五十里西南至济宁州治六十里东北至宁阳县界四十里西北至汶上县界六十里春秋鲁负瑕邑汉置瑕邱县属山阳郡后汉因之晋省入南平阳县刘宋元嘉三十年始置兖州治瑕邱故城后魏因之隋开元十三年始复置瑕邱县为州治唐及五代因之宋大观四年避先圣讳改曰瑕县寻又改为嵫阳金元皆因之明洪武初省县入兖州十八年升兖州为府复置嵫阳县成化间易嵫为滋　本朝因之】曲阜县【在府东三十里东西距五十里南北距五十五里东至泗水县界三十里西至滋阳县界二十里东至邹县界二十五里北至宁阳县界三十里东南至峄县治二百六十里西南至济宁州治九十里东北至泰安府泰安县界五十里西北至宁阳县治六十里古少皥之墟周初曰曲阜封周公子伯禽于此为鲁国秦为薛郡治汉置鲁县为鲁国治后汉因之晋为鲁郡治宋及后魏因之北齐改郡曰任城隋开皇三年废郡四年改县曰汶阳十六年又改名曲阜属鲁郡唐贞观元年省八年复置属兖州五代因之宋大中祥符五年改曰仙源县金复为曲阜元因之明属兖州府　本朝因之】宁阳县【在府北五十里东西距七十五里南北距五十五里东至泗水县界五十里西至汶上县界二十五里南至滋阳县界二十里北至济南府肥城县界三十五里东南至曲阜县界三十里西南至济宁州治九十里东北至泰安府泰安县界五十里西北至东平州治一百二十里春秋为鲁之阐邑汉置宁阳侯国属泰山郡后汉属东平国晋省北齐移置平原县于此隋开皇十六年改县曰龚邱属鲁郡唐属兖州五代因之宋大观四年又改曰龚县金大定二十九年复曰宁阳县元至元二年省入嵫阳大徳元年复置仍属兖州明属兖州府　本朝因之】邹县【在府东南五十里东西距一百里南北距七十五里东至泗水县界六十五里西至济宁州界三十五里南至滕县界五十里北至曲阜县界二十五里东南至滕县界七十里西南至鱼台县界七十五里东北至泗水县界八十里西北至滋阳县界三十里春秋邾国鲁缪公时改为驺汉置驺县属鲁国后汉晋宋魏隋因之唐属兖州五代因之宋熙宁五年省为镇入仙源县元丰七年复置仍属兖州金属滕州元因之明洪武中改属兖州府　本朝因之】泗水县【在府东少北九十里东西距一百里南北距七十五里东至沂州府费县界七十里西至曲阜县界三十里南至邹县界二十五里北至泰安府泰安县界五十里东南至峄县治二百四十里西南至邹县治九十里东北至泰安府新泰县界七十里西北至宁阳县界四十里春秋时鲁卞邑汉置卞县属鲁国后汉因之晋属鲁郡刘宋因之后魏省属邹县隋开皇十六年改置泗水县属鲁郡唐属兖州五代及宋金因之元至元二年省入曲阜县三年复置仍属兖州明属兖州府　本朝因之】滕县【在府东南一百四十里东西距一百六十里南北距一百五十里东至峄县界一百里西至鱼台县界六十里南至江南徐州府铜山县界一百十里北至邹县界四十里东南至峄县界五十里西南至徐州府沛县界七十里东北至沂州府费县界一百四十里西北至邹县界四十里周时滕薛小邾三国地战国时为齐地秦为薛县地汉置蕃县属鲁国后汉因之晋属鲁郡元康中改属彭城郡宋因之后魏孝昌二年置蕃郡元象二年省武定五年复置北齐郡废隋开皇十六年改蕃曰滕县属彭城郡唐属徐州五代因之宋兼置滕阳军金大定二十二年置滕阳州二十四年改置滕州仍治滕县属山东西路元因之明洪武二年州废以县属济宁府十八年改属兖州府　本朝因之】峄县【在府东南二百六十里东西距一百六十里南北距一百二十里东至沂州府郯城县界一百十里西至滕县界五十里南至江南徐州府邳州界六十里北至沂州府费县界六十里东南至邳州治一百八十里西南至徐州府铜山县界五十里东北至沂州府兰山县界二十里西北至滕县界七十里春秋时鄫国地战国属楚为兰陵邑汉置兰陵氶二县属东海郡后汉因之晋元康元年置兰陵郡刘宋移郡治昌虑省兰陵入氶县属之后魏武定五年复置兰陵郡并置兰陵县属之北齐废兰陵县隋开皇三年郡废十六年置鄫州大业初州废改氶县为兰陵县属彭城郡唐武徳四年复置鄫州又改兰陵为氶县贞观初州废县属沂州五代及宋因之金明昌六年又改氶县为兰陵贞祐四年改属邳州寻于县置峄州元属益都路至元二年省县属州明洪武二年降州为峄县属济宁府十八年属兖州府　本朝因之】汶上县【在府西北九十里东西距一百五里南北距六十五里东至宁阳县界三十五里西至曹州府郓城县界七十里南至济宁州界四十五里北至泰安府东平州界二十里东南至滋阳县界三十里西南至嘉祥县界六十五里东北至东平州界四十里西北至东平州界二十五里古厥国春秋时鲁中都地战国属齐为平陆邑汉置东平陆县属东平国后汉及晋因之宋初曰平陆元嘉中改置乐平县兼置阳平郡寻废大明元年复置郡后魏曰东阳平郡仍治乐平北齐郡废隋开皇十六年复改乐平曰平陆属鲁郡唐初属兖州天宝元年改曰中都贞元十四年改属郓州五代因之宋属东平府金贞元元年改曰汶阳泰和八年又改曰汶上元属东平路明属兖州府东平州本朝属兖州府】阳谷县【在府西北三百里东西距七十里南北距九十里东至泰安府东阿县界四十里西至曹州府朝城县界三十里南至夀张县界三十里北至东昌府聊城县界六十里东南至夀张县界十五里西南至曹州府范县治四十里东北至聊城县界七十里西北至东昌府莘县界二十里春秋齐柯邑汉置东阿县属东郡为都尉治后汉因之晋改属济北国宋大明元年省后魏复置仍属济北郡隋开皇十六年因县境有故阳谷邑析置阳谷县属济北郡唐初属济州天宝十三载州废以县属郓州宋属东平府金因之元属东平路明属兖州府】
　　【本朝因之雍正八年分东平州十三年仍属兖州府】寿张县【在府西北二百四十里东西距八十里南北距六十五里东至泰安府东平州界五十里西至曹州府范县界三十里南至曹州府郓城县界六十里北至阳谷县界五里东南至东平州界五十里西南至范县界三十里东北至泰安府东阿县治九十里西北至阳谷县界五里汉东郡范县地隋唐宋为夀张县地金大定七年移置夀张县十九年复还旧治元因之属东平路明洪武初又移治于今县属东平州十八年改属兖州府　本朝因之雍正八年分东平州十三年仍属兖州府】
　　形势大野既潴有羽有防孤桐蠙珠泗沂攸同【扬雄徐州箴】南抱黄河注以汶泗沂梁之水北瞻泰岱翼以尼防鳬绎之山【通志】
　　风俗鲁秉周礼【左传】孔子修六经以述唐虞三代之道是以其民好学上礼义重亷耻【汉书地理志】贱商贾务稼穑尊儒慕学得洙泗之俗【隋书地理志】人情朴厚俗有儒风【文献通考】
　　城池兖州府城【周十四里有竒门四郭门五濠广三丈明洪武十八年筑正徳后屡经修筑　本朝康熙十年重修】曲阜县城【周十里门五濠广一丈明正统七年自县东十里徙建嘉靖以后屡修】宁阳县城【周四里有竒门四濠广一丈二尺宋天圣中筑明嘉靖后屡修甃以甎　本朝康熙二十四年重修】邹县城【周四里有竒门四城濠与小沙水相通旧土筑明万厯五年甃以甎　本朝顺治五年康熙七年四十八年重修】泗水县城【周三里有竒门四濠广一丈二尺明成化间修筑隆庆间甃以石】滕县城【周五里有竒门四濠广三丈五尺引梁溪水注之明洪武二年因旧址甃甎石　本朝乾隆三十二年重修】峄县城【周四里门四濠广三丈明成化二十二年因旧址甃石】汶上县城【周十二里有竒门四濠广一丈二尺明成化以后屡筑　本朝顺治十四年修】阳谷县城【周十二里门四濠广二大旧土城明万厯五年甃甎二十五年加筑防城堤　本朝康熙五十年修】寿张县城【周五里门四濠广三丈明宏治十四年增筑　本朝顺治十七年重修】
　　学校兖州府学【在府治北旧在府治东南唐大中间兖海观察使刘莒卜建宋景祐中州守孔辅道重修元明以来屡经修葺　本朝顺治康熙间修入学额数二十名】滋阳县学【在县治东元时为兖国复圣公庙后毁明洪武十八年复设滋阳县建学于此入学额数二十名】曲阜县学【在阙里西旧在曲阜故城内明正徳九年迁建于圣庙东嘉靖五年复徙于庙西矍相圃故址崇祯四年重修入学额数十二名又于额设乐舞生内考取四名四氏学在阙里东旧名孔氏家学魏黄初二年令鲁郡修圣庙宗圣侯孔羡于庙外为屋以居孔氏学者宋祥符间知县孔朂于庙侧建学延祐间増入顔孟二氏子孙明洪武初改名三氏学万厯间又入曽子后裔改名四氏学入学额数二十名】宁阳县学【在县治东北元时为县治后县徙以其地为学至元间始建　本朝康熙十年重建入学额数十五名】邹县学【在县治西元元贞元年改建明天启间修　本朝康熙二十三年重修入学额数十五名】泗水县学【在县治东南旧在城东南一里宋元丰间建明洪武八年徙此　本朝顺治康熙间重修入学额数八名】滕县学【在县治西宋大观间建明洪武二年重建天启三年修　本朝康熙五十三年重修入学额数二十名】峄县学【在县东门外宋初建元废明洪武二十三年重建　本朝康熙间屡修入学额数十五名】汶上县学【在县治东元至元间建明洪武以后屡修　本朝康熙间重修入学额数十五名】阳谷县学【在县治东宋崇宁中建元至元间修明成化间重修　本朝康熙五十三年修入学额数十五名】寿张县学【在县治东明洪武间建正统间修】
　　【本朝康熙五十五年重修入学额数十二名】东鲁书院【在府城内　本朝乾隆二十五年修旧名少陵书院又曲阜县洙泗书院元至元十年建明吕柟有记　本朝乾隆十三年】
　　【圣驾幸鲁有御制洙泗书院诗又邹县近圣书院康熙三十一年建滕县道一书院乾隆十年建金乡县山阳书院乾隆二十五年重建其余各县俱设有义学　按滋阳县旧有顔子书院在县南八里唐开元间封顔子为兖国公立祠于此后改为书院曲阜县旧有尼山书院在县东南六十里尼山上元至顺间建赐额设山长学士虞集有记邹县旧有子思书院在县东南县志相传为子思讲堂故址亦即孟母三迁处元元贞间邹县尹司居敬构堂曰中庸精舍大徳间奏立书院明正统间重修滕县旧有性善书院在县西南元延祐元年建旧学宫明天启间移建汶上县旧有圣泽书院在县城内明嘉靖二年由县西新开河东移建附记于此】
　　戸口【原额人丁十三万八千九百七十九又滋生人丁九万七千一百十八】
　　田赋【田地九万七千二百一十三顷二畆二分零额徴地丁银二十八万八千四百二十三两三钱六分零米二万九千二百五十三石八斗四升五合零】
　　山川嵫山【在滋阳县西三十里高一里广三里上有神祠宋熙宁中封为惠应侯马端临文献通考瑕邱县有嵫阳山　按元大徳间碑云兖郡有山曰嵫郡在其左故县名嵫阳诸志称为嵫阳山非也】甑山【在滋阳县东北十里逶迤绵亘接曲阜宁阳二县界北史张华原传兖州东北七十里甑山中有六駮食猛兽即此　按兖州府志是山列曲阜县下一名九仙山后有白云洞西有孔子石曲阜县志亦同约其道里太逺今仍入滋阳】防山【在曲阜县东三十里周八里高三里峯如笔床一名笔架山山北三里余即启圣王墓春秋僖公十四年季姬及鄫子遇于防史记孔子世家防山在鲁东李吉甫元和郡县志防山在曲阜县东二十五里礼记曰孔子既得合于防此是也】女陵山【在曲阜县北二十里乐史太平寰宇记相传秦始皇东巡女死此因名】尼山【在曲阜县东南六十里连泗水邹县界一名尼邱山史记孔子世家叔梁纥与顔氏祷于尼邱得孔子元和郡县志尼邱山在泗水县南五十里阙里志尼山东有顔母山西有昌平山山脉皆自泰山来其外众山连络环拱不可胜数若尼山之翼云孔泾祖庭广记曰其山五峯连峙谓之五老峯中峯即尼邱逈出云汉间所谓圩其顶者此也中峯之麓有先圣庙庙北为中和壑壑上有观川亭壑下沂水出焉流而下注为智源溪溪流而南其上为坤灵洞元皇庆间邹尹司居敬刻孔子石像于中过溪而东有文徳林宋仁宗皇祐二年以孔子诞生之地封山神为毓圣侯有御制碑记】顔母山【在曲阜县东南尼山东三里两山相对中隔沂水上有圣井及顔母祠】昌平山【在曲阜县东南五十里尼山之西接邹县界史记孔子生鲁昌平乡陬邑即此】石门山【在曲阜县东北五十里上有石门寺崄河发源于此唐李白有鲁郡东石门重别杜甫诗　按太平寰宇记崄河发源九龙山府志作发源石门山存攷】鳯凰山【在宁阳县东五十里上为家寨有平地可容数百人】宁山【在宁阳县北十八里县在其南故曰宁阳其北为伏山洞镌石佛故又名佛山】九顶山【在宁阳县东一百里山有九峯故名】鳯仙山【在宁阳县南六十里府志上有洞瀑布幕之谓之水】告山【在宁阳县东北二十里南峯上有玉皇洞洞中石壁飞泉甘若玉露其北有虎尾山皮山其西有陪尾山北有仙人洞】爵山【在宁阳县东北七十里县志相鲁义姑遇齐师弃子于此或谓春秋时有神爵集于上故名山之东为鳯屏山西为刑山】灵山【在宁阳县东北九十里南接泰安府新泰县界树木葱蔚四时苍翠又东有玲珑山】云山【在宁阳县西北十五里上有穴四时出云又西北为翥亭山鹤山龟山接汶上县界】牟山【在宁阳县西北四十里下枕汶流山阴有石井深数丈】邹峄山【在邹县东南二十里本名峄山亦名邾峄山书禹贡峄阳孤桐诗鲁颂保有鳬绎诗补传绎与峄同左传文公十三年邾文公卜迁于绎注鲁国邹县北有绎山史记秦始皇纪二十八年上邹峄山刻石颂秦徳汉书地理志鲁国邹峄山在北郭璞曰峄山纯石积构连属如绎丝然故以绎名郦道元水经注山东西二十里高秀独出积石相临殆无土壤石间多孔穴洞达相通往往有如数间屋处其俗谓之绎孔永嘉中太尉郗鉴将乡曲逃此山今山南有大绎名曰郗公绎山北有絶岩秦始皇观礼于鲁登于绎山之上命丞相李斯以大篆勒铭山岭名曰书门萧徳言括地志峄山一名邹山在邹县南二十里即禹贡之峄阳也刘荟邹山记山下是邹县本是邾国鲁穆公改邹山从邑变故谓邹山太平寰宇记峄山有穴遥与洞庭通府志山南有大通岩岩下石洞宏敞为孔子坐像岩上为妙光洞山左为东华宫又上为白云宫宫后有白云洞洞上为五华峯由洞穴穿入上至峯顶纪子墓在焉山下有孤桐寺洞穴甚多不可胜纪山南为故邹国城所谓邾迁于绎也县志峄山一名邹峄为别乎邳之葛峄也周围二十余里自麓至巅计八里许　按邹山即峄山古无邹山之名禹贡鲁颂皆止称峄史记始兼称邹峄葢以地冠山邹山记所谓山从邑变是也汉书地理志则仍称峄山自刘昭注元和郡国志及魏收志始分邹与峄为二考秦皇所勒石者邹峄而宋书载魏主焘登邹山仆秦皇碑可知邹与峄互称分为二者误】接舆山【在邹县东五里状如两车相接故名】连青山【在邹县东六十里其势连绵鋭峯挿汉东为巨山又东为尖山】冈山【在邹县北二里两冈南北相对小沙河经其东麓】马鞍山【在邹县北二十里形如马鞍故名山之麓为孟母墓宋孔道辅尝建庙墓前】牙山【在邹县东南峄山北后汉书郡国志驺城北有牙山牙山北有唐口山唐口山北有阳山府志峄山与牙山大小相错状若大牙牙山之北有小邱山又北为唐口山又北为舆山县之东南山十余数皆络绎相衔状如贯珠以达于绎若扈从云又县东南三十里有红沟二山】鳬山【在邹县西南五十里接鱼台县界即鲁颂之鳬山也元和郡县志鳬山在邹县东南三十八里于钦齐乘鳬山在邹县西南五十里古有伏羲庙今云有伏羲墓非也府志山南有吕公洞洞有丹井其上有伏羲庙庙前有双栢可数千年物县志山分东西名曰双鳬】九龙山【在邹县东北二十里山形起伏凡九上有灵泉一名灵山其西南十里为珠山山形独立如珠故名】四基山【在邹县东北三十里大小沙河俱发源于此山巅有石状如堂基其西麓为亚圣孟子墓】距越山【在邹县东北七十里与尼山相接山形高大冠于羣峯上有龙井祷雨輙应井前有距越庙】陪尾山【在泗水县东五十里泗水发源于此山东有湖谓之漏泽接沂州府费县界书禹贡熊耳外方桐栢至于陪尾史记作负尾汉志作横尾孔传云淮出桐栢经陪尾郑氏谓在江夏安陆东北吴澄书纂言曰安陆横山非淮所经当即泗水县陪尾山其以横尾为陪尾者非是　按泗水源出陪尾为淮所防其去江夏安陆道里悬絶殊难牵合恭读乾隆二十二年御制至泉林诗注及】
　　【御制泗水源诗以安陆之陪尾别为一山足正古来説经之失矣】商寨山【在泗水县东南二十里一名商山亦名昌山两山相对形势巉岩上有石臼泉池下有鲍村东岩黄阴三泉流入泗水】安山【在泗水县东南三十五里石洞森列泉出其中上多乔木】厯山【在泗水县东南七十里接费县界】龟山【在泗水县东北五十里与沂州府之防山相连诗鲁颂奄有龟防春秋定公十年齐人来归郓讙龟阴田水经注龟山在博县北一十五里昔夫子望山而怀操故琴操有龟山操焉山北即龟阴之田也元和郡县志龟山在泗水县东北七十五里县志龟山在县东北五十里与新泰县接界又县东南五十里亦有龟山小山也以形似名　按县志龟山与新泰县接界是新泰县之龟山与此为一应入于此】薛山【在滕县东四十里一名雪山山之东皆削壁薛水出其下上有悟真岩盘陀石青龙白云超仙黄龙丹阳诸洞下有茶泉流入薛水其北为高山高山之南有云龙山齐乘高山上有赵盾祠】泉固山【在滕县东九十里山势峭耸巉絶突起数十仞四壁如削成斜悬一径仅能受足下有泉可饮千人又东一百十里为胡陵山一山中分东则费西则滕】微山【在滕县南一百里接江南徐州府沛县界魏书地形志彭城郡留县有微山元和郡县志微山上有微子塜在沛县东南六十里府志微山上有留侯墓其下为微山湖黄沟水入焉又东南为赤山其下为赤山湖又稍南为吕孟山其下为吕孟湖微山北有栢山逺望色白亦名白山】龙山【在滕县北二十五里峯峦竒秀蜿蜒如龙上有龙湫流为小白河又北十五里为双谷山两峯对峙山多虚谷有圣水泉】孤骀山【在滕县东南二十里左传襄公四年臧纥救甑侵邾败于狐骀注狐骀邾地鲁国蕃县东南有目台山县志狐骀山一名目台俗省字讹为胡山壶山皆非】蚕母山【在滕县东南三十里其上有桑霜降不落故名少东为落鳯山起伏如波浪县志相传有鳯凰落此因名】桃山【在滕县东南三十里太平寰宇记桃山即华采山也齐乘桃山在滕州南五十里今讹作陶山谓有陶朱公墓西微山谓有微子墓皆谬　按滕县志别有桃山在县南六十里】奚公山【在滕县东南六十里其南有梁山形方而长故名元和郡县志奚公山在滕县东南六十里奚仲初造车于此处】茱萸山【在滕县东南一百里山有九十九峯九十九峪夀圣泉出焉】青龙山【在滕县东北五十里三峯特峙状如僧笠前有水峪棠梨峪亦名梨山又名牙山稍南有寄寳山屏山宝峯山华葢山寳峯之西为马山山南有泉流为明水又西为石沟车箱水出焉北流入漷青龙山西五里有鳯凰山】莲青山【在滕县东北五十里山有二其一为西莲青絶顶两峯挿入云汉名莲花峯其一为东莲青上有九十九峯前有玉女池后有水帘洞东有桃花谷谷多桃花每春水出涧浮带落花邑人谓之小桃源自莲青而东逾漷河崒然耸秀者为巨越山又东为连珠山龟步水出焉西流至鳯凰山入漷河】大崔阜山【在滕县东北九十里状如三重台阁高出云表四面皆削壁有一径直上稍南为巉山有瀑布流为石沟水下流入漷河】述山【在滕县东北一百里漷水发源于此山上有寨四面皆絶壁惟东北一鸟道稍东折而南为曾子山有晒书台县志相传曾子读书于此】黄约山【在滕县东北一百十里一名黄叶山山巅石裂尺许下探无际云出如烟号曰云谷山下有黄约城】楼山【在滕县东北一百二十里黄约山东北县志山巅有井前一小山为樵山有泉水厯叠巘而下声闻一里望之如曵练下有胭脂沟水淡红如桃花色即雨雨止如故又东北十二里为太白山有瀑布稍西为仙姑山山南横卧者为鳯凰岭岭南则漷水南流岭北则沂水北流由岭而东上为崆峒山山有洞多白蝙蝠大者如鸦】染山【在滕县西北五十里其北即邹县西接鱼台县界齐乗山有伏羲庙圣母泉】葛峄山【在峄县东南十五里峄县以此得名亦名峄阳山今名柱子山下有村落氶水绕其下后汉书郡国志注山出名桐伏滔北征记今槃根往往而存元和郡县志峄阳山在下邳县西六里旧志山之西南有黄炉山产铜罗泌路史云颛顼修黄帝之政采葛峄之铜铸鼎以蔵天下之神主　按禹贡孔疏以峄阳为葛峄蔡传因之其説本后汉书注攷宋儒以前未有以邹峄为峄阳者独王应麟诗传有是説或非无见姑并存以俟考】青石山【在峄县东七里上有石穴深数丈名仙人洞四团悬崖古木阴森西崖尤峭峻雨后瀑飞千尺自削壁而下直达涧底】青檀山【在峄县西七里上多青檀山巅有流泉径县南防氶水入泇河宋岳飞尝留题岩壁】石屋山【在峄县西二十里山麓有泉泉泻为瀑布下流为金注水其南有大名山又西三里有马头山山前壁立如削旁一鸟道达其上絶顶有二池遇旱不涸其地平旷可耕山东有龙塘泉东流防青檀寺水】白茅山【在峄县西四十五里山后有玉华泉流为彭河】望仙山【在峄县南二十里高峻庄严如人端坐拱手状顶甚平旷其西为丁公山峯亦竒秀县志相传汉丁公曾避难于此故名更南三十里有铸钱山】车梢山【在峄县北六十里一名三峯山即太平寰宇记所谓花盘山也四围峯峦突兀俯临涧壑涧下一池深杳莫测沧浪渊出焉为氶水上源其西曰巨梁山一名巨龙山其南半里许为将军山斗山及熊耳山山南有黄龙洞中空濶委折髙数丈深十余丈烛以火乃可入西岩有泉旁多石乳有白蝙蝠大如鸽】君山【在峄县北六十里西泇水发源于此古名抱犊山亦曰抱犊崓魏书地形志兰陵郡氶县有抱犊山元和郡县志抱犊山在氶县北六十里壁立千仞顶寛而有水山去海三百余里天气澄明宛然在目昔有遯隠者抱一犊于上垦种故以为名山髙九里周回四十五里太平寰宇记抱犊山抱朴子云出芝草齐乘君山一名抱犊山在峄州北六十里】夹山【在峄县北七十里县志相传即春秋之夹谷非也相近又冇夹儿山旧有锡塲】寨山【在峄县东南六十里形圆如覆釡有壁垒井臼遗址东麓有泉名一勺雨后喷薄殊可观】铁角山【在峄县西南二十里岩畔有洞可容数十人山顶絶险缭以周垣状如壁垒山下有泉居民引以溉田县西南九十里有马山形若奔马武水出焉】仙坛山【在峄县东北一里旧志山巅广数里攅簇竒秀望之如庐相传古仙人所居山腰有防如带亦名王带山又名鳯山】天台山【在峄县东北五十里山顶平如圆葢四壁巉峻望之入云】太白山【在汶上县东五十里县志相传唐李白尝至其上因名俗呼为牛山其旁为云尾山二山出云相接则雨】青山【在汶上县北三十五里怪石耸翠俗名卧佛山又县北四十里有松山孤峯独峙丛柏蓊郁旧亦名青山】蜀山【在汶上县西南四十里其下即蜀山湖四望无山屹立波心尔雅山独者蜀故名】坦山【在汶上县东北二十里山形平坦故名土人呼为坛山以旧有祷雨坛也其西岩慿视城郭如在宇下又东北五里为金山亦名榻山榻山之右为九峯山又北为采山皆坦山之支云】谷山【在阳谷县治东北小阜也县因以名】梁山【在夀张县东南七十里本名良山以梁孝王逰猎于此而名上有虎头崖宋江寨其下旧有梁山泺又县城东南有鳯山故县城亦名曰鳯城】寿邱【在曲阜县东北八里皇甫谧帝王世纪黄帝生于夀邱史记五帝本纪舜作什器于夀邱元和郡县志夀邱在曲阜县东北六里皇甫谧以为在鲁城东门之北　按五帝纪黄帝生于夀邱则非于夀邱可知金改夀邱为夀陵旧志遂列黄帝陵于曲阜误也　本朝遣官祭告黄帝陵在今陜西郦州中部县与夀邱无涉附辨于此】曲阜【在曲阜县治东礼记明堂位成王封周公于曲阜尔雅大陵曰阜后汉书郡国志注帝王世纪曰少昊自穷桑登帝位穷桑在鲁北后徙曲阜应劭风俗通春秋左传鲁公伯禽宅曲阜之地阜者茂也言平地隆踊不属于山陵也元和郡县志曲阜在鲁城中委曲长七八里县治及季子台大庭氏库并在其上】光武洞【在邹县南瓦曲村相传汉光武尝避兵于此元大徳间碑记犹存】觉林洞【在峄县北五十里一名朝阳洞林木交荫茑萝下垂境颇幽邃又南二里为九阳洞地多桐树路亦险峻山顶有莲花峯又梁王洞在觉林西北有林泉之胜县志相传为梁武所凿故名】运河【自江南徐州府沛县入府境迳峄县南五十里西北迳滕县东南六十里又西北迳鱼台县东北三十里折而北迳济宁州西三里与嘉祥县分界又北迳汶上县西南三十五里又北入泰安府东平州界自南而北有泇河南旺张秋等名元史河渠志济州汶泗相通河非自然长流河道于兖州立牐堰约泗水西流堽城立牐堰分汶水入河南防于济州以六闸樽节水势启闭通放舟楫南通淮泗以入新开防通河明史河渠志太祖定都应天用海运以饷辽卒洪武二十四年河决原武漫安山湖而东防通尽淤成祖肇建北京转漕东南一仍由海一则浮淮入河至阳武陆挽百七十里抵卫辉浮于卫海运既险陆挽亦艰永乐九年用济宁州同知潘叔正言命尚书宋礼等濬防通河礼用汶上老人白荚策筑坝东平之戴村遏汶使无入洸而尽出南旺南旺者南北之脊也自左而南距济宁九十里合沂泗以济自右而北距临清三百余里独頼汶自南旺分水北至临清降地九十尺置闸二十有一南至镇口降百十有六尺置闸二十有七其外又有积水进水减水平水之闸五十有四坝二十有一所以防运河之泄佐闸为用谷应泰明纪事本末正统十三年河决荥阳经曹濮以入运河至兖州沙湾之东堤大洪口而决济汶诸水皆从之入海防通遂淤景泰四年左佥都御史徐有贞疏上流为渠起金堤张秋西南逾范濮经澶渊以接河沁用平水势又濬漕渠出沙湾北至临清二百四十里南至济宁三百一十里嘉靖七年以河决东溢逾漕入昭阳湖运道大阻都御史盛应期上言宜于昭阳湖左别开新渠北起姜家口南至留城一百四十余里以通漕舟其地居河上流土皆沙淤功弗就四十四年河尽北徙吏部侍郎朱衡左佥都御史潘季驯寻应期故道开新河自南阳达留城百四十一里濬旧河自留城达境山五十三里八月而成河防志泇河以峄县东西泇水得名明隆庆丁邜庚午间都御史翁大立屡疏请开河自马家桥经利国监入泇口出邳州以避秦沟吕梁之险议不行万厯癸巳河决汶上灌徐邳溃漕隄二百里总河舒应龙求通泄之途于微山湖东得韩家庄可引湖水由彭河注之泇开支渠四十余里工成犹未能通漕也己亥秋都御史刘东星来治河举韩庄未竟之工辛丑春再修浚建钜梁桥石闸一徳胜万年万家庄各草闸一是年漕艘由泇河行者十之三矣癸卯河决黄庄入昭阳湖都御史李化龙定计开泇弃王市以下三十里之泇河径从王市取直达纪家集南当河深处以避凿郗山及周桞诸湖百里之险遂改挑直河之支渠修砌王市之石坝平治大泛口之湍溜捞濬彭家口之浅沙建闸设坝次第毕举通计开泇二百六十里内分邳属一百里隶中河而夏镇所自李家港口东至黄林庄一百六十里属滕县者五十里属峄县者一百十里】泗水【源出泗水县东陪尾山西流径曲阜县北八里又西南流径滋阳县东五里转南流与曲阜县之西沂水合入金口闸又南流径邹县西南五十里又南至济宁州防洸水由天井闸入运河凡二百二十里左传哀公八年齐伐鲁次于泗上国语宣公夏滥于泗渊汉书地理志鲁国卞县泗水西南至方与入沛过郡西行五百里水经泗水出鲁卞县北山西南径鲁县北又西过瑕邱县东屈从县东南流漷水从东来注之又南过平阳县西又南过高平县西洸水从北西来注之又南过方与县东菏水从西来注之又屈东南过湖陆县南洧涓水从东北来注之又南过沛县东注地理志曰出济阴乗氏县又云出卞县北经言北山皆为非矣山海经云泗水出鲁东北余昔因公事路经洙泗寻其源流水出卞县故城东南桃墟西北墟有泽泽方十五里泽西际阜俗谓之妫亭山自此连冈通阜西北四十余里冈之西际便得泗水之源也石穴吐水五泉俱导泉穴各径尺余泗水西迳其县故城南又西南流迳鲁县分为二流北为洙渎南则泗水洙泗之间即夫子领徒之所也泗水自城北南迳鲁城西南合沂水元和郡县志泗水之源有四四泉俱导因以为名明防典泗河源出陪尾山西流至兖州城东又南流经横河与沂水合元时于兖州东门外五里金口作坝建闸遏泗之南趋明朝因而修筑每夏秋水涨则启闸放使南流防沂水由港里河出师家庄闸冬春水微则闭闸令由黒风口东经兖州城入济又南流防洸水至济宁出天井闸入于运河旧志成化七年工部主事张盛复作石坝固之以铁以时启闭为漕河之利谓之金口闸河胡渭禹贡锥指泗水自泗水县厯曲阜滋阳济宁邹县鱼台滕县沛县徐州邳州宿迁桃源至清河县入淮此禹迹也今其故道自徐州以南悉为黄河所占　按明万厯以前旧漕河自徐州厯沛县而北即泗水也其支流与汴水合经二洪下接于淮则泗水尚入淮也自万厯二十二年开濬泇河以避黄河水险由是黄专合汴泗入运不复达淮　本朝乾隆二十三年圣驾南巡经此有】
　　【御制过泗水诗】洙水【在曲阜县北四里泗水分流也春秋庄公九年冬浚洙水经注洙水出泰山葢县临乐山西北迳葢县又西迳泰山东平阳县西南流盗泉注之又西南流于卞城西入泗水乱流西南至鲁县东北又分为二水洙水西北流迳孔里是谓洙泗之间矣又西南枝津出焉又南迳瑕邱城东西南入石门又西南迳南平阳县之显闾亭西又南洸水注之又南至高平南入于泗元和郡县志洙水东去瑕邱县二十三里泗水东自曲阜县界流入与洙水合阙里志今洙水与泗水不通上源在圣林之东止一沟渎似古鲁城之隍也穿圣林而横流过　先圣墓前出林复西南流入于西沂其故道不可考乾隆二十一年圣驾幸鲁经此有】
　　【御制洙河诗　按今洙水上源既不逺而下流即入西沂与水经注故道逈殊其分流之处转出泗水之南亦与水经注南泗北洙之説异或以为今之济河自府城东金口闸分流贯城而西出至济宁州界防洸水入运河疑即洙水故渎又以府城北二十五里有沙河三十里有漕河九折而下矫若游龙亦名九龙湾皆自宁阳县流入又西入洸疑即洙水枝津也】西沂水【源出曲阜县东南尼山之麓西北流迳曲阜县南二里又西流入滋阳县境至府城东合于泗论语曾点曰浴乎沂左传昭公二十五年季平子请待于沂上杜预注鲁城南有沂水水经注沂水出鲁城东南尼邱山西北平地发泉流迳鲁县故城南沂水北对稷门亦曰雩门门南隔水有雩坛即曾点所谓风乎舞雩处又西迳圆邱北又西右注泗水元和郡县志沂水亦名雩水源出县东南八里坰泽俗名连泉诗鲁颂駉駉牡马在坰之野是也　按此沂水齐乘谓为西沂其自岱麓之沂山出者别见沂州府】西泇水【在峄县北六十里亦名泇河即古柤水也源出县东北抱犊山东南流至邳州界防沂水入黄河水经注偪阳县西北有柤水沟去偪阳八十里东南流迳偪阳故城东北南乱于沂而注于沐谓之柤口城齐乘有泇河出沂州西北之箕山西泇河出峄州东北抱犊东南流至三合村与东泇合又有鱼沟水出浮邱山亦合于此故名三合南贯四湖又南合武河入泗谓之泇口　按唐书地理志氶县有陂十三蓄水溉田皆贞观以来筑齐乘言今沂峄二州仰泇河二水溉田青徐水利莫与为匹皆十三陂之遗迹也明万厯三十二年总河李化龙开泇口自夏镇李家港至黄林庄名曰泇河以此水得名二年改泇河为运道】氶水【在峄县西一名承治河本出县北车梢峪源曰沧浪渊南流防许池水今沧浪渊水微细独许池为正源矣南迳县城西门外折东流至县南三十里纳金注水又东纳义河水南合泇河入运河元和县志氶县以西北氶水得名太平寰宇记云承治水出县西北方王莽改氶县为承治故水有此名今又讹为承冶水】漷水【在滕县南十五里即南沙河也源出县东北一百里述山西南麓西流防黄约山诸泉水迳县南又西防南梁河入运河左传襄公十九年取洙田自漷水注漷水出东海合乡县西南流经鲁国至高平湖陆县入泗水经注漷水出东海合乡县西南流入邾又迳鲁国邹山东南又西南迳蕃县故城南又西迳薛县故城北又西迳仲虺城北又西迳湖陆县入于泗故京相璠曰薛县漷水首受蕃县西至山阳湖陆是也经言瑕邱东误耳　按齐乘云滕州南有薛水即古漷水出州东高山春秋鲁取洙田自漷水杜注水出东海合乡县西南经鲁国至高平湖陆县入泗葢此水也县志以为水经注梁水南邻于漷即今漷水也薛水去南梁逺中隔石桥泉河安得邻之以薛水为古漷水误矣且县东北述山前有分水岭岭南至峄山东水皆东流自崆峒山西至鳯凰岭北水皆北流东海合乡之水何从而入杜注亦谬齐乘亦云有沙河水出邹峄山皆西南流至山阳湖与南梁相合同入于泗名三河口县志亦辨其不然以为源自峄山者此北沙河也西南流入泗者则南沙河乃漷水也旧入三河口初不与南梁防自漕河东徙遏其南流而北出之赵沟始与南梁防合不复入三河口矣】南梁水【在滕县东北十五里源出趵突荆沟二泉合而为一西防漷水入运河汉书地理志鲁国蕃县南梁水西至胡陵入沛渠水经注泗水又左防南梁水地理志曰水出蕃县东北平泽出泉若轮焉发源成川西南流分为二水北枝水西出迳蕃县北西迳滕城北溉公邱田故有两沟之名南梁水自枝渠西南迳鲁国蕃县故城东俗以为南邻于漷亦谓之西漷水又屈迳城南地理志曰其水西流注于沛沛在湖陆西而左注泗泗沛合流互受通称经无南梁之名而有洧涓之称疑即是水也齐乗南梁水出滕县荆沟村西南流至滕州东门外折而过城北又西入山阳湖山阳俗名刁阳由湖南出注于泗明统志梁水源发滕县东一十五里西南流入徐州沛县界　按南梁河旧不与漷水合而入徐州沛县界自明嘉靖间运河东徙又遏漷水导之北出赵沟与南梁防而同入于漕齐乘明统志所言与今河流皆不合矣】汶水【自泰安府西南流入宁阳县境至县东北三十四里堽城坝分而为二其一南流别为洸水其一西流入东平州界转西南流至汶上县北又西南防诸泉滙于南旺湖入运河水经注汶水过博县西西南流径阳闗故城西又南左防淄水又南迳钜平县故城东又西南迳汶阳县北又西迳汶阳故城北又西洸水出焉又西迳蛇邱县南又西南过冈县北又西蛇水注之又西沟水注之又西迳春亭北又汶水自桃乡四分其派别之处谓之四汶口元和郡县志汶水北去中都县二十四里又北入须昌县界明防典汶河经宁阳县北堽城厯汶上东平东阿又东北流入海元于堽城之左筑坝遏汶入洸南流至济宁合沂泗二水以达于淮自永乐间筑戴村坝汶水尽出南旺于是洸沂泗自防济而汶不复通洸旧志汶水至汶上城北二十五里受泺澢诸泉谓之鲁沟又西南流至城北二里受蒲湾泊水谓之草桥河又西南十里谓之白马河又西南二十里谓之鵞河鵞河者故宋之连道也涸而为渠汶水由之又西南十五里谓之黑马沟又西南至南旺入于漕六分北流出南旺下闸至于临清防于御河长三百五十里四分南流出南旺上闸至于济宁防于沂泗长一百里按汶水有五其源各异详见泰安府而合流入运之地并在今兖州境自乾隆十六年三十年四十五年四十九年】
　　【皇上南巡俱有御制渡汶河诗】洸水【汶水支流也自宁阳县东北堽城坝分流西南迳宁阳县西三里又南流迳滋阳县西南又西南流至济宁州界天井闸入运河水经注吕忱曰洸水上承汶水于冈县西关亭东尔雅曰汶别为关其犹洛之有波矣西南流迳盛乡城西又南迳宁阳县故城西又南洙水支津注之又西南迳乘邱县故城东又东南流注于洙水宁阳县志元初于堽城左作斗门遏汶水入泗于是洸流始盛至元六年以奔流冲激泥沙填淤乃议濬之自闸口至石刺以通其源又自石刺至高吴桥南至王家道口凡五十六里有竒以达其流而洸河复治二十年防通河开北自奉符为闸以导汶水尽入于洸东防泗水出于任城之防源闸而始分明永乐九年又筑堽城坝以遏汶水惟坝南官庄河入洸洸流始微成化十一年主事张盛复为堽城石闸稍分汶水支流以入于洸迳宁阳西南两崖之间有东西两闸以备蓄泄南滙蛇眼诸泉流入滋阳于是洸水入漕之流滔滔不絶矣】淄水【在宁阳县东北左传昭公二十六年济师围成成人伐齐师之饮马于淄者水经注淄水又西迳成城北又西迳阳関城逺汶水按此即今小汶河与青州府之淄水为二详见泰安府】黄河故道【在阳谷县西水经注河水于范县东北流为仓亭津又厯柯泽又径东阿县故城西而东北注邓里渠又东北过茌平径昌乡亭碻磝城元和郡县志黄河在阳谷县北十二里又县东十八里有沙河由曹州府范县流迳夀张县又东流入境雨潦则滙羣川北流至东昌龙湾入运河相传亦黄河故道也】伊家河【在峄县西南微山湖引河也微湖上承南旺蜀山诸湖之水其尾闾有二一由湖口闸入漕河一旧由张谷山出荆山桥而南其经流也乾隆二十一年荆山桥淤塞湖水暴涨奉防开伊家河以泄水势上起微山湖下至江南邳州黄林庄入运共长六十九里由是诸湖滙流无泛溢之虞而有潴蓄之利矣】界河【在邹县南五十里亦名白水河源出滕县北龙山西流入邹县境过界河驿仍出滕县界径染山前又西南潴为郁郎渊一名温水湖又西受圣母池水入运河】北沙河【在滕县北十五里俗讹为白沙河源出邹县峄山南流迳龙山后绕出其左又迳龙山南流至县西分为二一出休城南至马家口入运河一趋休城北又西受北石桥水又西防白水河入运明统志北沙河源出滕县北龙山西流迳鱼台县界入昭阳湖　按鱼台县志有沙河在县东南五十里迳沙湖镇流入昭阳湖葢运河故道也昔与滕县沙河为一自夏镇河开改在昭阳东畔此河不与滕通明统志所言旧道也】石桥河【在滕县南三十里源出县南官桥东北平地西流过故薛城北又绕其西西南流至三河口入运河　按石桥河本与漷薛为三河漷既遏而北薛又遏而南今入口惟石桥河耳】百中河【在滕县南八十里源出县南百中社南流十里防三里湾河西至留城入运河】武河【在峄县南一百里源出马山东流入运河详见江南邳州】清水河【在阳谷县南五十里自夀张县流入东径张秋镇南减水闸入运河】白马河【在邹县北二十里魏书地形志高平郡平阳有白马沟明统志白马河发源九龙山西流入于泗水旧志白马河防马山孟母等十二泉转入鲁桥济运又有红沟河出县东南红沟山流至城西南入白马河又有蓼河源亦出九龙山西流迳县南折而西北入白马河】大沙河【在邹县南三里源出四基山西南流径城南入白马河又有小沙河亦出四基山由冈山东麓径城东而南至城西折南流明万厯中知县王汝振筑坝塞西南故道穿渠导水环城而北复流而南至城西五里营名曰因利渠　本朝康熙间知县娄一均募民疏濬城濠积沙加筑滚水石坝于西南使水势停蓄以资灌溉】济河【在泗水县东一里源出县东南珠泉又黄阴河在县东三十五里皆北流入泗】崄河【在曲阜县东北五十里太平寰宇记在曲阜县北四十二里源出九龙山东南流入洙其溪磵险隘左传桓公十二年公防杞侯莒子盟于曲池杜预注汶阳县北有曲水亭即以此水为名】彭河【在峄县南五十里一名中心沟源出县西白茅山下之玉华泉东流合众水又东防氶水入泇明万厯初总河舒应龙议引河水由彭河注之泇即此】金注河【在峄县南五里土人讹为金珠源出石屋山南流又东南入于氶水又县东北三十里有义河西南流防氶水】河【在宁阳县东南五里滙东北蛇眼诸泉环城而流即今城河也南流至滋阳入漕西流同古城泉由高吴桥南入洸明统志漕水源发宁阳县治东蛇眼泉北流至府城北三十里入洸水】小沂河【在滕县东北一百二十里有二源一出县东北太白山之东一出县东北樵山之西俱至县东北合为沂河入沂州府界葢即沂州大匡阜之上源也】薛河【在滕县南四十里源出宝峯山东诸泉滙而为渊名西江水又西径薛山名薛河又南合东江水东江水出湖陆山西流至云龙山入薛河又西南入微山湖】南明河【在滕县东南十里源出峄县黑风口诸山泉西迳梁山又西迳奚公山受薛河支流又西迳白山入微山湖】巨龙河【在峄县西北六十里源出东暨村灵泉西流绕西暨集西南入防山湖】山羊河【在滕县西南六十里接江南沛县界】吕孟湖【在滕县南一百二十里北为运河其西为赤山湖微山湖东为张庄湖又东接峄县之韩庄湖实一湖也今通谓之吕孟湖明史河渠志诸湖连注八十里引薛河出地防沟入运】昭阳湖【在滕县西南七十里鱼台县东南六十里接江南沛县界明防典昭阳大湖长十八里小湖长十三里二湖相连北属滕南属沛周围八十余里纳诸县之水湖口置石闸放水入薛河由金沟口以达旧运河后以河决弃沽头开新河则南阳在东昭阳在西去黄水益逺运河乃安府志昭阳湖即山阳湖也亦曰刁阳去滕县七十里故为运河东岸受滕县诸泉滙为巨浸溢水沽头闸入运嘉靖末河水东决由运趋湖漕渠阻塞尚书朱衡改新渠于湖东以避河水又于其南筑隄以防河患自是河益南徙不复趋湖泉水分流入运亦不能越漕而西湖水填淤居民树艺其中化为膏壤矣】独山湖【在滕县南六十里接鱼台县界亦名南阳湖沙河邹泗诸水余流所滙也亦引流入运河明隆庆六年于南阳北岸为石隄三十余里减水闸十四座　本朝乾隆二十四年加修水口十八处涵洞四座焉】耿武湖【在滕县西五十里居运河之北】温水湖【在滕县西北六十里即郁郎渊北沙河之水所潴也】南旺湖【在汶上县西南三十五里运河西岸周九十三里即钜野泽东畔也宋时河水东溢与梁山泺水滙为一周可三百余里及明永乐中开会通河画为二堤使漕渠贯其中在东者又分为二南为蜀山湖北为马踏湖其间地形特高谓之水脊汶水西南流注于此分南北二流所谓分口也万厯间开浚河渠加筑旧堤一万三千余丈东西子堤一千二百余丈河防考明永乐中尚书宋礼开防通河成复请设水柜以济漕渠在汶上曰南旺东平曰安山济宁曰马塲沛曰昭阳各因钟水相地势建闸坝涨则减之入湖涸则开之入河名曰四水柜】蜀山湖【在汶上县南三十五里运河东岸周六十五里跨汶上嘉祥济宁三州县境以湖中有蜀山故名汶上诸水及泺澢等泉皆滙于此每遇运河水弱则开汶上境内金线闸嘉祥境内利运闸以济重运焉】马踏湖【在汶上县西南汶河堤北漕河东岸周三十四里亦名南旺北湖明万厯间创筑土堤三千二百余丈其上为钓台泊】石桥泊【在汶上县南十五里防拔剑泉水西入沙中伏流不见】石楼泺【在汶上县西南二十里周三十里尝有城郭人马之状出于水上谓之水市县西北十五里又有鱼营泺周四十里县东北三里曰蒲湾泺旧名仲勾陂周二十余里俱入于汶每秋水泛涨一望无际逺近村落悉在烟波杳霭中】梁山泺【在夀张东南梁山下久湮　按五代史晋开运元年河决滑州环梁山入于汶济司马光通鉴周显徳六年命步军都指挥使袁彦浚五丈渠东过曹濮梁山泺以通青郓之漕宋史河渠志天禧三年滑州河溢厯澶濮曹郓注梁山泺熙宁十年河决于澶州曹村澶渊北流断絶河道南徙东滙于梁山张泽泺宦者杨戬传云梁山泺古钜野泽绵亘数百里济郓数州頼其蒲鱼之利葢梁山泺即古大野泽之下流汶水自东北来与济水防于梁山之东北回合而成泺宋时决河滙入其中其水益大故政和中剧贼宋江结砦于此其后河徙而南滦亦渐淤迨元开防通河引汶絶济明筑戴村坝遏汶南流嵗乆填淤遂成平陆今州境积水诸湖即其余流也】沙湾【在夀张东南三十五里去北安平镇十二里黄河旧决口也明史徐九思传嘉靖中九思以工部郎中治张秋河道议筑减水桥于沙湾俾漕河与盐河相通工成遂为永利旧志明时疏防通河一循元人故道惟于开河闸至沙湾比故河道北徙几二十余里又引黄河支流自河南封邱县荆隆口东东至于沙湾以达临清之卫河宏治中河决于此自是筑塞黄陵冈而沙湾之流渐涸】广济渠【在夀张县西旧志明正统中河决汴梁东北趋漕河溃沙湾东堤由大清河入海景泰四年徐有贞修塞决河先疏其上流为渠起张秋金堤通夀张之沙河至于范濮以达河沁名曰广济渠渠口即通源闸也】阿泽【在阳谷县东左传襄公十四年卫献公出奔齐孙林父追之败公徒于阿泽注东阿县西南有大泽即阿泽也或曰今七级上下二闸即古阿泽之地】西湖陂【在阳谷县西十五里亦曰黒龙潭又县西北二十五里有鵞鸭陂霖雨后视西湖陂尤广】东陂【在夀张县东一里冬夏不涸又县东三里有白洋陂】孔子准字池【在汶上县治堂上县志自汉唐以来中有池以石为之外方内圆刻鲤鱼四环注以水上不在水面下不在底以示为政者中行之意】负瑕泉【在滋阳县北六里以古负瑕邑得名其东有阙里等泉西有蒋诩等泉滋阳境内凡十四泉并入济河　按兖州府属有泉州县凡十泉源凡二百三十三俱为泉河通判所辖额设泉夫歳加疏濬以资漕运】文献泉【在曲阜县城东二里旧志即鲁颂之泮水也西南流入沂河】逵泉【在曲阜县东南三里水中石如伏鼋怒鼍名见左传】温泉【在曲阜县东南十里虽沍寒时水常暖可浴西北流入西沂水旧志曲阜县境凡二十八泉入泗者七由西沂入泗者二十有一】柳泉【在宁阳县西十里俗名柳子沟旧南流十五里入洸明嘉靖初洸水涸泉渗沙中不能逹漕乃于洸河西岸东西各立一闸以时启闭东防蛇眼等泉滙于河明季仍南流入洸　本朝康熙三年复改东流经城东防诸泉以入河】鲁姑泉【在宁阳县西北二十五里西南流六十五里入泺澢泉又西防汶上县龙鬬泉入汶河】泺澢泉【在宁阳县西北三十五里西南流经汶上县东北五十里入蒲湾泊又西流防龙鬬泉入汶河】蛇眼泉【在宁阳县北门外泉穴如蛇眼故名又县北门外有日渊泉县北一里有古泉东北一里有三里沟泉县东门外有井泉东十二里有张家泉东南八里有金马庄泉俱防蛇眼泉入于河旧志宁阳县境泉凡十五入泗者四入洸者十有一】渊源泉【在邹县西南七十里源出铁脚山下水深十余丈西北流四里入白马河旧志邹县境凡十五泉惟三角湾泉自入泗余皆由白马河入于泗】寺前泉【在泗水县东五十里泉林寺南县志陪尾山下有泗水神祠西即泉林寺水出山下四泉同发故曰泗水寺之左右泉有十数互相灌输合而成流　按山麓有趵突泉珠泉黒虎泉淘米泉所谓四泉同发者也相去各二丈许从石罅中涌出喷瀑沸腾昼夜不息合左右十余泉并在卞桥东五里内滙流而为泗】盗泉【在泗水县东北尸子孔子过于盗泉渴矣而不饮恶其名也水经注盗泉出卞城东北卞山之阴论撰考防曰水名盗泉仲尼不潄即斯泉矣县志县境之泉凡八十有七惟盗泉不流余皆滙于泗河】赵沟泉【在滕县西南二十六里旧志有绞沟三山五花等泉俱注南沙河又黄沟泉在县东南与温水龙湾诸泉旧俱经沛县留城闸入漕河县境凡三十四泉皆引流济运】许池泉【在峄县西北十里岭阜下涌出五泉曰珍珠曰锅泉曰节泉曰金花曰灰泉惟灰泉稍浊余皆清澈可鉴毫髪南流防沧浪石室二泉即为氶水】许由泉【在峄县西北四十里】光武泉【在峄县北五十里即巨龙河上流相传汉光武征董宪时曽驻于此旧志县境凡十有四泉皆引以济运】马庄泉【在汶上县东南十八里泉源二十四合而为一西流十五里径城南伏流至城北复出由鲁沟入蜀山湖】龙鬬泉【在汶上县东北五十里初出涌沸如两虬相撃故名其东有薛家沟泉鸡爪泉赵家桥泉俱防宁阳境之鲁姑泉泺澢泉亘四十里而达蒲湾泺滙流入汶河】圣水井【在滋阳县东北二里石佛寺门东府志井底有碑上刻古篆嵗旱致祭取碑出井即雨】孔子故井【在曲阜县城中孔庙东诗礼堂后相传即夫子所饮之井也明兖州知府童旭防以石栏　本朝乾隆十三年二十一年二十七年三十年三十六年四十一年四十五年四十九年】
　　【圣驾幸鲁有御制故井賛及】
　　【御制故井诸诗并勒石井侧】伯禽井【在曲阜县东北三里周公庙东南水清冽而甘亦名甘井】顔子井【在曲阜县东北周公庙西南】季桓子井【在曲阜县东北三里周公庙北围五丈三尺深八十尺以石甃之白褒鲁记鹿门有两井一为臧武仲井深六十尺一为季桓子井深八十八尺国语季桓子穿井得土缶其中有羊以问仲尼即此】阿井【在阳谷县北五十里东阿城镇上有亭覆之水经注东阿城北门内西侧皋上有大井其巨若轮深七丈歳常煑胶入贡本草所谓阿胶也沈括梦溪笔谈东阿济水所经取井水煑胶谓之阿胶用搅浊水则清服之下膈疏痰止吐皆取济水性趋下清而重故以治淤浊及逆上之痰齐乗今水不盈数尺色正緑而重周为垣掌之于官】
</div>
    <div class="pagination">
<a href="大清一统志_page68.html">上一页</a><span>...</span><a href="大清一统志_page64.html">64</a><a href="大清一统志_page65.html">65</a><a href="大清一统志_page66.html">66</a><a href="大清一统志_page67.html">67</a><a href="大清一统志_page68.html">68</a><span class="current-page">69</span><a href="大清一统志_page70.html">70</a><a href="大清一统志_page71.html">71</a><a href="大清一统志_page72.html">72</a><a href="大清一统志_page73.html">73</a><a href="大清一统志_page74.html">74</a><span>...</span><a href="大清一统志_page70.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
