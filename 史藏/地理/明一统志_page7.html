<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 7 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 7 页/共 66 页
  </h1>
  <div class="content">
   土产盐　盐精石　海螵蛸【山阳盐城二县俱出】紫菜【海州出】公署淮安卫【在府治南即元淮南路总管府治本朝洪武初改建】大河卫【在府治东北新城门洪武二年建】邳州卫【在州治东南洪武十三年建】守御海州中前千户所【在西城内洪武中建】守御东海中千戸所【在东城内洪武中建】守御盐城千戸所【在县治西南洪武三十年建调扬州卫中左千戸所守备扵此俱淮安卫】
　　学校淮安府学【在旧城南门内宋景祐初建】海州学【在西城内宋建元皇庆中修二学俱本朝洪武九年重建】邳州学【在州治东南宋隆兴初建本朝洪武四年重建成化三年重脩】山阳县学【在县治后即元防古学基本朝洪武三年重建永乐间重修】盐城县学【在县治西宋绍兴中建夲朝洪武初重建永乐十八年重修】清河县学【在县治东南即故甘罗城基宋徳祐间建本朝洪武初重建正綂五年重修】桃源县学【在县治东南元建本朝洪武初重建】安东县学【在县治东南宋建本朝洪武三年重建】沭阳县学【在县治南元初建本朝洪武初重建】贑榆县学【在县治东元建本朝洪武初重建】宿迁县学【在县治东南元初建本朝洪武初重建永乐十二年重脩】睢宁县学【在县治东南元建本朝洪武初重建】
　　书院仰止书院【在旧城东南隅督抚名臣祠内正徳十一年御史张鳌山建】节孝书院【在府城东门外三里嘉靖间御史成英建】
　　宫室宴花楼【在府治南唐建赵嘏诗门外烟横载酒船谢公携客醉华筵寻花偶坐将军树饮酒方重刺史天几曲艳歌春色里数行髙鴈暮云邉分明聴得行人语愿及行春更一年】镇淮楼【在府城旧州桥西宋建相传乃都綂司酒楼】月波楼【在府治旧通判防】景疎楼【在海州治东北旧有石刻云宋叶祖洽慕汉人疏广疏受之贤遂建此楼金党懐吴诗景疎楼下无邉水暂濯尘缨可自由】望海楼【在海州城内宋张耒诗城外沧溟日夜流城南山色对城楼】筹邉堂【在府之旧治宋建轮奂壮丽甲于隣郡】志清堂【在山阳县治北宋守臣孙虎臣书额】豹隐堂【在安东县学文庙前宋建】湖光亭【在府城门外放生池上】清淮亭【在府城朝宗门外】揽辔亭【在府城望云门外杏花村】千金亭【在旧淮隂县西韩信微时渔钓漂母进以食信既贵报以千金后人因筑亭其地宋杨杰诗恩难忘一饭报肯惜千金】三亭【在旧淮隂县有韩信枚皋步隲三亭宋晁端彦　诗韩枚步隲建三亭故显当时将相名】水教亭【在山阳县管家湖上宋郡守应纯之凿湖以教习舟师因建此亭】渔亭【在邳州城西沂河东岸晋石崇尝渔于此】升仙亭【在邳州西南相传郡人刘纲升仙之所后人为立亭及祠】緑野亭【在海州治宋张耒诗渺渺孤亭沧海东天连平野四无穷少须戸牖毫端上自揽山河眼界中】藏春亭【在贑榆县宋张耒有诗】熈台【在府子城上宋筑】刘伶台【在山阳县治东北邉淮唐许浑诗刘伶台下稻花晚韩信庙前枫叶秋】洪泽馆【在府境唐皇甫冉诗底事洪泽壁空留黄卷词年年淮水上行客不胜悲】
　　关梁通济桥【在府城南门外】章马桥【在府城北门内】东义桥【在新城东门外】西义桥【在新城西门外旧名西鐡桥往来商贾云集其上为贸易之所】胯下桥【在府城西四十里即韩信为少年所辱处】髙公桥【在山阳县治西北】杜康桥【在刘伶台南】升仙桥【在山阳县旧传昔有姓孙者卖鱼扵此后升仙因名桥西旧有道堂】鳯凰桥【在盐城县治西南旧传有鳯凰来集于此】崇河桥【在桃源县北四十里相传晋石崇尝立仓扵此因开河以通舟楫后人作桥于上】化龙桥【在安东县治东世传昔有白鱓化龙扵此】九洪桥【在海州石湫镇东北桥有九洪】紫阳桥【在贑榆县治西傍有紫阳观】江石桥【在邳州城北一百二十里有石如姜故名后讹为江云】
　　寺观龙兴寺【在府治东晋建唐时泗州僧伽尝居此夲朝洪武中重修又邳州亦有龙兴寺】开元寺【在府城西南唐开元间建内有枸井】报恩寺【在府城北宋建元废本朝洪武初重建】大宁寺【在府城西四十里内有唐李邕文并书又有弥勒佛碑宋发运使蒋之奇题于碑隂曰宝积碑】永宁寺【在盐城县治东北宋隆兴中建本朝洪武初重建】兴国寺【在清河县东南宋建元废本朝洪武初重建又桃源县亦有兴国寺】能仁寺【在安东县治西宋建本朝洪武初重建】招徳寺【在沭阳县东七里元大徳初建】大悲寺【在海州治西宋嘉祐初建俱本朝洪武中重建】重光寺【在贑榆县治南宋元祐中建】夀圣寺【在宿迁县治南元大徳间建俱本朝洪武初重建】崇宁寺【在睢宁县治北夲朝洪武中建】灵慈宫【在山阳县清江浦宣徳间平江伯陈瑄建少师杨上竒为记】妙观【在府治西南本唐白鹤观基宋改名天庆元改今额本朝洪武初重建又海州旧城西亦有妙观】昭惠观【在邳州治东南元至正间建本朝永乐中重修】祥云观【在海州巨平村】玉虚观【在宿迁县治北】真观【在睢宁县治北俱洪武初建】
　　祠庙四贤祠【在府学内旧有宋赵师旦徐积塑像后増张耒陈瓘两像东曰忠孝祠西曰文节祠】威济祠【宋绍兴间金人渝盟李寳自海道御之至石臼山祷之俄而风顺纵火焚敌舟略尽诏封其神曰祐顺侯就楚州立祠赐今额】恭襄祠【在清江浦正綂间建祀平江恭襄侯陈瑄】督抚名臣祠【在府治东南祀总督巡抚都御史汝阳滕昭等】贞烈祠【在府城西北正徳四年建祀烈女何氏】英烈王庙【在府城朝宗门外祀伍子胥唐狄仁杰巡抚江淮毁淫祀千七百所惟留吴太伯季札子胥三祠】黄石公庙【在邳州黄石山上公即授张良素书者金赵滋冇诗】楚元王庙【在府城内元王名交汉髙帝弟庙旧在西门外宋建炎中贼李成来攻王颇着灵异乃移建城中】淮隂侯庙【在山阳县西四十里祀汉韩信宋苏轼有庙铭】钟离相公庙【在山阳县南七十里相传项王将钟离昧亡归韩信捕之急昧自刭土人哀之为立庙】孝妇庙【在巨平山北前汉书东海有孝妇少寡无子养姑甚谨姑欲嫁之不肯后姑经死姑女告妇杀之吏捕妇验治狱成于公以为寃太守不聴竟杀孝妇郡中枯旱三年后太守至于公曰孝妇不当死咎当在是守祭孝妇冢天乃大雨因立庙】东海恭王庙【在山阳县境恭王汉光武子名彊尝立为皇太子因母郭后废封东海王后人为立庙于此】由吾大夫庙【在海州巨平山南按旧图经沭阳人由吾道荣精心妙道学穷秘录且达天人之机隋文帝征拜谏议大夫卒于此后人因立庙】赵康州庙　　徐夫子庙【俱在山阳县治东宋郡守苗仲渊立以祀赵师旦徐积并作诗以美之曰世惟忠与孝训俗知所止杀身赵康州锡类徐夫子虽非萃一门死同闾里】旌武庙【在府城清风门内祀宋蕲王韩世忠庆元中赐今额】显忠庙【在府城清风门内宋建炎间赵立守楚州力御金人中炮而死诏赠奉国军节度使諡忠烈郡人立庙祀之】褒忠庙【在府城朝宗门内宋隆兴间魏胜自海州移守于此金人南伐胜死之诏赐諡立庙】渊徳公庙【在邳州西六里昔渊徳公韩棱为下邳今有遗爱扵民民立祠祀之迄今不废】
　　陵墓公冶长墓【在府境长孔子弟子】漂母墓【在府城西四十里旧淮隂县北寰宇记信为楚王立冢以报漂母即此唐罗隠诗寂寂荒坟一水濵芦州絶岛自相亲虽然寂寞千秋魄犹是韩侯旧主人】韩信母墓【在旧淮隂县北与漂母墓相对俗呼东西冢按传信母死贫无以然行营髙敞地令傍可置万家邑即此】枚皋墓【在旧淮隂县治南】于定国墓【在东海旧县】程知节墓【在府城东宋韩世忠筑城掘地深数丈见一棺椁得碑云程知节墓知节唐人】张耒墓【在府城西旧淮隂县】赵师旦墓【在山阳县三里塘】朱仙墓【在府城西北湖中相传昔有道士朱姓者此虽湖水大涨不没土人异之】赵立墓【在山阳县北神镇】沈翼墓【在山阳县平河桥东岸四里许】叶淇墓【在移风闸西岸】叶贽墓【在更字铺治西十里】
　　古迹田横国【在海州东北八十余里小髙山垒石为城山孤峯特秀俯临深溪惟东隅可通人行汉书汉定天下齐王田横惧诛与其徒属五百余人入海居岛中即此】市丘城【郡国志市丘城即古市丘侯来献鼎处】祝其成【在贑榆县西五里即夹谷春秋定公十年公防齐侯于夹谷即此汉为县宋省】纪鄣城【在贑榆县北七十五里春秋齐师伐莒传曰莒子奔纪鄣山即此】良城【在邳州城北六十里春秋时晋侯防吴子于良即此东汉置良城县属下邳国梁置武初郡隋废郡改县曰良城唐省】罗城【在旧淮隂县治北相传秦甘罗筑两后常扵土中得小钱状如钟有篆文不可识俗号甘罗钱或云寳应有甘罗庙此其处】淮隂城【在府城西四十里秦置县水经注淮水东北经淮隂故城即此晋广陵郡治淮隂东晋刘隗谢安皆扵此屯兵始为重镇元并入山阳县】下相城【在邳州城西南一名项城相传项羽所生之处汉末曹操攻徐州屠男女四十万泗水为之不流即此】利城【在贑榆县西四十里后汉扵此立郡刘宋省唐初置县寻省入懐仁县】堎城【在宿迁县东南五十里汉县晋省】取虑城【在邳州城西南汉志汝南步游张少孤母因拾麦相失者数年后防张为取虑令春月按行髙年至里中遇病妪问之乃其母也】下邳城【在邳州治东魏武征吕布于下邳决泗水以灌其城即此寰宇记下邳城有三大城中城吕布筑小城晋石崇筑】旧贑榆城【在故东海县北五十里青山之隂遗址尚存】樊阶城【北史孔伯恭造火车攻宋人沈攸之退保樊城即此】巢城【在盐城县北一百二十里相传黄巢将冦广陵屯兵扵此因筑此城】武陵郡城【在贑榆县南五十九里魏置隋废】沂州城【在贑榆县南五十里宋泰始间侨置沂州扵此】厚丘废县【在沭阳县北六十里汉置宋省唐复置又省入沭阳】东安废县【在海州城西八十三里汉置东汉省】泗阳废县【在宿迁县东南汉置东汉省】睢陵废县【在邳州治东南即睢宁旧县也汉为睢陵金改今名】隂平废县【在沭阳县西北六十里汉置后省】下邳废县【在邳州秦置梁改为归政县后魏复曰下邳本朝省入州】角城废县【在宿迁县东南百余里晋置隋省】下城废县【在沭阳县南三里后魏置寻省】懐仁废县【在海州城西九十里后魏置治密州莒县界隋开皇初徙此后废】归义废县【在贑榆县北二十里后魏置隋省】东海废县【在海州治北后魏置广饶县北齐分置东海县隋初废后改广饶曰东海唐属海州宋端平初海州寓治此元省入朐山】朐山废县【在海州本汉朐县后周改曰朐山宋海州元海宁州皆治此本朝省入州】新城废县【在府城西三十里宋置为控扼之所元省】韩王庄【在府城西北四十里相传谓韩信始生处】盐城监【在盐城县南唐志云有盐亭一百二十三乃厯代煎盐之所南唐置监】圯桥【在邳州城东南隅年乆湮没元和郡志下邳县有沂水号为长利池池上有桥即黄石公授张良素书之所唐梁肃有铭】南昌亭【在府城西三十五里史记韩信微时从南昌亭长寄食亭长妻苦之乃晨炊蓐食飡时不为具食竟絶之及信为楚王召亭长赐百钱曰公小人也为徳不竟】娑罗树碑【在旧淮隂县南唐海州刺史李邕撰文并书】东海大松【在大海中相传三代时物其状竒异宋张耒有诗】紫极宫画【宫在府城内西南隅宋熈宁中杨杰作记云尝有神仙来逰题诗于壁笔迹渍入刮之不灭又有李公麟画猴戯马马惊而围人鞭之时称为竒笔陈师道诗沭猴自戯马自惊圉人未解猴马情猴其天资马何罪意欲防患犹伤生异类相宜亦相失同类相伤非所及志行万里困一蹶吐豆龁荄甘伏枥】
　　名宦汉汲黯【后元中为东海太守治尚清净凡事择丞史任之责大指而已卧閤不出郡中大治】尹翁归【地节中为东海太守为政精敏吏民贤不肖及奸邪罪名尽知之每罚一而警百皆改行自新东海大治】于公【为东海郡决曹决狱平罹文法者于公所决皆不恨郡中为之生立祠其辨孝妇之寃事见祠庙】张禹【下邳相北界有蒲阳陂乆湮废禹为引水灌溉遂成良田数百顷大收谷实邻郡贫者归之千余户】黄浮【桓帝时东海相时中官兄子为下邳令强夺故汝南守女归舎杀之浮收其家属按法悉弃市】苏章【武原令嵗饥开仓赈济全活者三千余戸】郑【淮隂太守消息徭役政不烦苛嵗大旱行春雨随车而至】孙坚【熹平间为盐渎丞吏民亲附后徙旴下邳凡三邑所在有声】徐璆【献帝时为东海相威化大行征诣京师道为袁术所刼璆守之以死术不敢逼】晋荀羡【永和中以徐州刺史镇淮隂始营立城池】祖逖【建兴初屯兵淮隂尝誓清中原威着逺近】南北朝袁粲【宋东海太守清整有风操自处甚髙尝着妙徳先生传】萧僧珍【宋元嘉末为山阳太守防魏人入冦僧珍蓄陂水令满待其至决以灌之魏人至山阳不敢攻】隋髙劢【楚州刺史民安其政先是城北有子胥庙其俗敬鬼祈祷者必以牛酒至破产业劢曰子胥贤者岂宜损百姓乎乃告谕所部自此遂止百姓赖之】张孝征【东海令尝筑堤捍海堰自是民免水患】元暧【东海令扵县境西南接苍梧山东北至巨平山筑两堰以捍海潮内以贮山间流水民获灌溉之利】唐杜令昭【海州刺史值海涨军民漂溺令昭筑永安隄以防之民免其患闾里歌之】宋璟【开元中与姚崇奏请出太平公主以弭国患出为楚州刺史虽左迁而贤名闻于天下】李听【宪宗讨李师道以为楚州刺史聴振励军士掩贼不虞遂取海州攻朐山降之懐仁连海望风送款】王光谦【淮隂令务清净之化而去其烦苦推诚明之本而教以亷愧生殖阜滋楚风丕变】薛珏【楚州刺史初州有营田宰相遥领使而刺史得专达俸及他给百余万珏至悉条去之租入赢富异时观察使恶其洁诬以罪】五代张彦能【南唐楚州守将周世宗攻淮南诸郡皆降独楚不下围四旬守益坚城破彦能与其副郑昭业战死所部千余人皆死誓无降者】何敬洙【南唐楚州刺史常亲出巷里察人疾苦有白事者随其所言亲加剖析无不厌服】宋乔惟岳【雍熈初为淮南转运使闻故沙河凡四十里创二斗门于西河设悬门以蓄泄水利自是漕舟无滞后又权知楚州】蒋堂【楚州团练推官后又通判是州遇事毅然不屈有政绩】张傅【真宗时知楚州防嵗饥贻书发运使求贷粮不报因叹曰民转死沟壑矣报可待乎乃发上供仓粟振贷所活以万计因拜章待罪诏奬之】吴中甫【江淮发运使尝自洪泽凿渠六十里以避长淮漕运之险】梁适【知淮阳军奏减京东预买防百三十万又论景祐赦书不当録朱梁后仁宗记其名】张奎【知楚州治身有法度风力精强吏不敢欺】沈括【沭阳县主簿县依沭水括疏水为百渠九堰以播节原委得工田七十顷】李清臣【通判海州以俭自持居官奉法无敢挠以私】王宗望【江淮发运使楚州沿淮至连州风涛险舟多溺宗望开支氏渠引水入运河为公私利】孙长卿【知楚州粮料院郡仓积米五十万陈腐不可食主吏皆惧法无敢轻去长卿为酌新旧均渫之史罪得免】李宣【知楚州治官如家有民迫于输赋杀牛鬻之里胥白于官宣但令与杖人以其决事明称为照天烛】张纶【江淮制置发运副使时盐课大亏乃奏除楚通防三州盐戸宿负官助其器用盐入优与之直由是嵗増课四十万石】米芾【知连水军治民有道不事祀时人以龙王诞日为祭芾止之后任满归舟至赤岸风涛大作舟人甚恐芾以诗投水风涛遂息】孙洙【神宗时知海州免役法行常平使者欲加敛缗钱洙力争之方春旱发运使调民濬漕渠洙奏止其役旱蝗为害致祷朐山彻奠大雨蝗赴海死】刘彛【知朐山县治簿书恤孤寡作陂池教种艺平赋役抑奸猾凡所以惠民者无不至邑人纪其事目曰治范】陈师钖【元祐中知宿迁县苏轼三上章荐其学术渊源行已洁素议论刚正器识靖深入为校书郎】石公弼【连水丞供奉髙公备纲舟行淮以溺告公弼曰数日无风安有是使尉核其所载钱失百万呼舟人物色之乃公备窃官钱窃诡为此説即收捕穷治皆伏辜】田画【徽宗时知淮阳军嵗大疫日挟医问病者药之后遇疾卒淮阳人祀以为土神】赵立【建炎中知楚州先是刘豫遣人赍书来诱立不撤封斩之又遣故人刘偲招立立曰吾知为国岂问故人趣令焚死市中忠义之声闻于天下】韩世忠【绍兴中以京东淮东路宣抚处置使屯楚州抚集流散通商惠工山阳遂为重镇在楚十余年金人不敢犯】李大性【孝宗时知楚州郡守欲撤城移他所大性谓城实晋时所筑最坚持不可后遂不移】李孟传【楚州司戸防军单车赴官公退闭戸读易郡守部使者不敢待以属吏加葺境内涂积墓脩复陈公塘有灌溉之利】陈敏【以都统制守楚州建议城楚州北使过者观其雉堞坚新号银铸城后再知是州】赵善湘【绍定中为江淮安抚制置使复防州淮安州盐城淮隂县四城及防应京湖皆有功】贾涉【知楚州治邉有方金人不犯界李全畏其威名归附涉抚绥之】应纯之【知楚州崇儒术兴学校脩城池民赖其徳】赵仲【知楚州脩筑城池节制屯营军马州人便之】黄师雍【寳庆初为楚州官属出盗贼白刄之冲不畏不慑李全反状已露师雍密结忠义图之谋泄师雍不为动全亦不加害】余介【淮东提刑兼知淮安州淳祐初提兵应援安丰有功】耿世安【淮东副总管初谍报北兵至制置使贾似道调往涟水军増成众方犹豫世安径迎至渔沟以三百骑鏖击身被七创犹能追杀溃兵收兵还至数里没事闻赠官立庙淮安赐额忠武】侯畐【通判海州李松夀据山东突出涟泗畐鏖战城下死之阖门遇害诏即海州立庙赐额旌忠】元许维祯【至元中为淮安路判官属县塩城及丁溪场有二虎为害维祯黙祷于神祠一虎去一虎死祠前境内旱蝗祷而雨蝗亦息】谢处信【安东知州兴学课农存恤鳏寡尝作训词俾民诵习】沂川【沭阳尹规制县治招徕流民教之树艺兴学崇师民俗以变】本朝陈天瑞【吴元年为盐城知县政清刑简剏县治兴学校笃好诗书民迄今思之】汪仁【洪武初为桃源知县时县宇俱燬仁鼎新之及建神祠坛社政由恺悌民甚懐仰】束贽【洪武初为安东知县开置公署分设街巷迁乡民以实县治恤孤劝农俱有条绪】孔克勲【洪武初清河知县劝农兴学修举废坠不劳民不伤财吏民悦服】黄珏【洪武初为盐城知县劝农兴学爱养斯民革夙惩贪吏锄奸抑顽百废俱举】马希顔【洪武八年为沭阳知县专务徳化不施威刑学舎坛壝皆其脩葺】赵思本【洪武末为安东知县量民产力定赋役等则立籍纪载劝课农桑优恤贫匮吏事不惮劳勚去任人甚思之】梁孟岳【永乐初为宿迁知县为政有方赋均讼平使民婚姻死贫富相恤四民懐之】李信圭【洪熙改元为清河知县存心以公劝善惩恶士民敬服秩满当代邑民诣京乞留特陞知州摄县事不替初志民尤感颂焉】陈瑄【宣徳中以平江伯镇守淮安总督漕运开清江浦以利舟楫徃来自淮安至临清建闸四十余所嵗漕恒倍国用以充】彭逺【宣徳中为淮安知府奉宣徳化不尚威严嵗癸丑遭歉饥民四归择隙地搆席舍以居之劝殷民出粟为飦粥人日给二饷赖全活者数十万计农缺牛具为之借贷教之以时耕种民受其惠】陈葵【邳州知州兴学校劝农桑有遗爱百姓思之】张端【正统初桃源知县公平亷介分毫不苟为　南畿志】王麟【正綂间山阳教谕言行威仪皆可师法诗文楷书絶妙一时擢四川山东提学佥事　南畿志】王竑【景泰初以左佥都御史总督漕运有懋功徐州大饥竑尝发仓以赈民至今能道之　南畿志】徐有贞【景防间以右都御史总理漕运有经济才河决张秋既塞后作沙湾一路河防功甚伟焉　南畿志】孙忱【景防间知沭阳县济寛以猛教民力学务农敦本尚俭讼简盗息民赖以安南畿志】杨防【安东教谕日必端坐教授虽祁寒盛暑不废又捐俸以广堂斋不干有司士论伟之　南畿志】杨防【天顺初知淮安府政绩卓异累为当道旌奬秩满官民交章乞留陞河南防政仍知府事　南畿志】郑同【天顺间知安东县政教兼施徳威并着内艰去民立一清坊以表之　南畿志】史珎【天顺间知宿迁县持已严御众寛尤作兴士类政厯三考如初民至今传颂　南畿志】陈濓【成化间副都御史督漕运尝治邵伯湖石堤至今无坍漫之患　南畿志】马文升【成化间以右都御史总督漕运门无私谒时漕卒之亡者皆归焉南畿志】韩邦问【成化间知淮安府端谨亷平庶事修举士民至今称颂之　南畿志】郭珏【成化间知邳州亷勤爱民大兴学校　南畿志】郭进【成化间山阳知县刚明果断不避权贵减夫役省公费悉心为民以疾卒民痛悼之　南畿志】王防【成化间盐城知县宅心公恕持已清勤粗衣粝食九年不变　南畿志】张淮【成化间山阳知县清介不阿有十竒惠政民间为歌以思之　南畿志】林瑄【成化间宿迁教谕富于学问教人有方一时人才多所造就　南畿志】刘大夏【治初河决张秋大夏以副都御史往治之河平改张秋为安平镇南畿志】边宪【治中知淮安府持已严肃一言笑不假于人吏民畏服　南畿志】杨戬【治中同知淮安府刚方严毅人不敢干以私在任四年清谨如一　南畿志】姚鹏【淮安府学训导博学多才诗文古雅操行不二勤于教人擢监察御史南畿志】罗循【知淮安府时流贼甫定民厌烦扰循至沈静简黙为政公平吏畏民懐南畿志】曽钧【嘉靖中以工部侍郎督治运河绰有成绩　南畿志】
　　流寓张良【本韩人秦灭韩良为韩报讐募得力士为鐡椎狙击秦始皇于博浪沙中误中副车索之急乃亡匿下邳尝逰圯上有一老父堕履圯下命良取履良因跪进老父与良期后五日夜半至其所授书一编乃太公兵法后佐髙祖取天下封留侯因谢病辟谷六嵗薨諡曰文成】陈瓘【南劔人仕宋为諌官因劾蔡京谪居令浦着尊尧集益加窜逐最后移楚州卒諡忠肃】
　　人物汉韩信【淮隂人少寄食漂母初事项羽羽不能用乃归汉拜大将军定三秦擒魏取代仆赵胁燕破楚下齐立为齐王将兵防陔下灭项羽汉取天下大抵皆信功后徙为楚王高祖伪逰云梦至楚擒信赦为淮隂侯家僮上变吕后杀之】枚乘【淮隂人为吴王濞郎中王有异谋切谏不纳去而之梁景帝时拜农都尉以病免武帝即位以安车蒲轮征之道卒子臯亦能文召见诏赋平乐馆帝善之拜为郎受诏所赋凡百二十篇】孟卿【东海人事萧奋以其业授后仓仓説礼数万言以授梁人戴徳戴圣沛人庆普普为东平太傅德号大戴为信都太傅圣号小戴以博士论石渠由是礼有大戴小戴之学】严延年【东海下邳人少学法律为郡吏举侍御史宣帝初即位劾奏霍光擅废立亡人臣礼朝廷肃然惮之后为涿郡太守务擢折豪强扶助贫弱令行禁止迁河南太守威震傍郡】严彭祖【延年少弟以春秋公羊名家宣帝时为博士厯河南东郡太守入为左冯翊拜太子太傅亷直不事权贵人或劝其少自勉强彭祖曰凡通经术固当修行可委曲从俗苟求富贵乎】翼奉【东海下邳人少笃学不仕治齐诗尤精律厯隂阳之占元帝初以诸儒荐征待诏宦者署数言事宴见天子敬焉上封事必采究经史穷极隂阳官至博士谏议大夫】陈球【下邳人少涉儒学善律令举孝亷累官侍御史桂阳李硏聚众为冦命球为零陵太守朞月盗息迁南阳太守后为廷尉侄珪少与袁术逰术有异谋遗书与珪珪曰自当戮力汉室营私阿附吾不能也珪子元龙忠亮有大略时称为湖海豪士】周纡【下邳人少好韩非之术永平中补行唐长迁洛阳令下车先问大姓吏数闾里豪强以对纡厉声曰夲问贵戚尔岂能知此卖菜佣乎后免官又征为御史中丞终将作大匠】臧旻【广陵射阳人有才干厯任扬州刺史太尉袁逢见其文奇之叹曰虽班固作西域传何以加此子洪举孝亷补即丘长倡义诛董卓与术绍结好绍惮其能以为东郡太守后为绍所害】陈容【射阳人随臧洪为东都丞洪被执于袁绍将死容曰将军举大事而先杀忠义可乎绍慙使人牵出容顾曰仁义岂有恒所蹈之则君子背之则小人今日宁与臧洪同死不与将军同生遂见杀】陈琳【射阳人博学能文长于书檄曹操尝苦头风一日疾作读琳所作檄草起而叹曰此愈我病】麋竺【东海朐人世货殖赀产巨万吕布袭下邳掳先主妻困匮日甚竺进妹为夫人奴客二十金银货币以给军资赖以复振后益州平拜安汉将军竺雍容敦雅而干翮非其所长故先主待之虽厚而未尝有所统御】三国步隲【淮隂人避难江东种自给孙权为讨虏将军召为主记权称尊号累迁骠骑将军领冀州牧前后荐达屈滞救解患难多所济益后为丞相被服居处如书生时】南北朝王谌【东海人宋明帝时为司徒参军兼中书舎人有学义甚见亲遇帝所行僻屡谏止之后拜中书侍郎】鲍泉【东海人博涉史传有文笔少事梁元帝为国常侍后为通直侍郎累迁信州刺史】隋包恺【东海人兄愉明五经恺悉传其业大业中为国子博士于史记汉书尤称精究学者以为宗教授尝数千人及卒门人为起坟立碣焉】唐王义方【泗州涟水人事母谨淹究经术性謇特不肯造请贵势太宗时补晋王府防军魏征欲妻以妻之侄辞及征卒乃娶人问故曰初附宰相今感知己故也高宗时擢侍御史后以论李义府贬官】徐有功【东海人武后时为司刑卿累断大狱全活者甚众起居舍人卢若虚曰当雷霆之震能全仁恕千载未见其俦】吴通【海州人与弟通微皆博学善文章始通举神童又擢文词清丽科徳宗立弟兄踵召为翰林学士并知制诰】徐温【海州朐山人刚毅寡言唐末从杨行密起兵以功封齐国公镇润州温客严可求善筹画骆知祥知财利温信任之及吴建国拜温大丞相都督中外诸军事封东海郡王】孙鲂【淮人性聪敏好学善吟诗杨吴防有江淮文雅之士骈集鲂遂与沈彬李建勲为诗社仕为宗正郎卒有诗百篇】五代沈斌【下邳人仕晋为祁州刺史契丹犯祁以兵邀击之不利虏将赵延夀招斌降斌骂不屈城陷死之】刘崇俊【楚州山阳人祖全父仁规相继为濠州刺史有能名崇俊仕南唐亦为濠州刺史有仁惠南唐陞濠州为定逺军就以崇俊为节度使移夀州卒赠太尉諡曰威】鱼崇谅【楚州山阳人徙陜州幼能属文仕晋汉至周时为翰林学士书诏繁委皆崇谅为之后表陈母病归陜州就养宋太祖朝不起太宗即位授尚书兵部侍郎致仕】宋刘福【徐州下邳人魁岸有膂力以功累官雄州防御使福至部按行城垒调镇兵以给缮完出私钱以资宴犒冦虽大至恃以无恐淳化初迁凉州观察使福虽不学而御下有方略为政简易人甚徳之】赵师旦【山阳人皇祐初知康州时侬智高反攻康州力不能敌左右咸请避之师旦曰走将安之血战而死诏赠光禄卿】张耒【淮隂人十二嵗能文弱冠第进士厯官太学録迁史馆检讨顾义自守澹如也绍圣初以直龙图阁知润州坐党谪官徽宗召为太常少卿复出知颍汝二州又坐党籍落职耒有雄才笔力絶徤诲人作文以理为主谓六经诸子百氏皆寓理之具学者以为至言】徐积【山阳人三嵗父殁事母至孝以父名石终身不用石器母亡庐墓三年雪夜伏墓侧哭不絶声时甘露降木成连理积初从胡瑗学恶衣恶食不以为耻应举入都载母以从比登第同年共致百金为夀却之后廷臣荐其孝亷为楚州教授卒諡节孝】王资深【山阳人第进士累官尚书郎初擢御史首论在廷大臣草具将上蔡京遣所亲谓曰慎勿言当以此位相处不答翌日出知扬州寻改明州尝着周书及方言子洋中甲科累官直徽猷阁厯三郡有异政所着有东年集】胡松年【海州懐仁人政和初上舎释褐累迁中书舍人在朝毎有所言皆切时政髙宗时拜吏部尚书后权防知政事所荐引一以至公权势莫能夺以疾提举洞霄宫】孙傅【海州人登进士中词学兼茂科厯监察御史钦宗即位拜尚书右丞俄同知枢密院金人围都城钦宗诣金营以傅辅太子留守及金邀太子去傅愿以死从金人召之去死于朔庭绍兴中赠官諡忠定】魏胜【宿迁人多智勇善骑射绍兴末金人南侵胜聚义士取涟水军及海州广募兵以图收复与金人战俘馘甚众或当危廹中辄叱曰魏胜在此人皆辟易尝冒围突出人不能近又尝造如意车行则载辎重止则为营金人来犯极力御之援兵不至坠马死事闻赠保宁节度使諡忠壮】扈再兴【淮人有膂力善机变每战被髪肉袒徒跣挥双刃奋呼入阵人马辟易金人犯枣阳设伏掩击金人大败授神劲綂制继是接战屡防斩其将从义又获其副统军纳塔达以病卒子世达亦以名将称官至都统制】米立【淮人三世为将从陈奕守黄州奕降元立溃围出江西制置使黄万石署为帐前都统制元兵畧江西立迎战被执不降遣万石谕之立曰侍郎国家大臣立一小卒尔何足道但三世食赵氏禄赵亡何以生为竟不屈遂遇害】陆秀夫【楚州盐城人景定初进士李庭芝镇淮南辟置幕中每宴集坐尊俎间矜庄终日未尝少有希合徳佑初以礼部侍郎使军前议和不就二主走温州秀夫追从之益王立于福州进端明学士佥书枢密院事时君臣播越海濵每朝防秀夫俨然正笏立如治朝王殂又立卫王以秀夫为左丞相至元中崖山破秀夫驱妻子入海中寻负王赴海死】张孝忠【淮人徳佑初吕文焕导元兵东下吕师防与武万戸分定江东地知信州谢枋得走入安仁调孝忠逆战湖坪矢尽挥双刀击杀百余人前军稍却后军绕出孝忠后众惊溃孝忠中流矢死】黄文政【淮人戍蜀军溃间道走静江马塈邀与同守城破文政被执大呼不屈元军断其舌以次劓刵之文政含糊叱咄比死不絶声】元杜祐【邳州人河南行省署为三义水马站提领父成病于家祐忽心惊举体沾汗即弃职归父病始三日遂祷求代且尝粪以验疾父卒庐墓尽哀有驯兎之瑞】史彦斌【邳州人嗜学有孝行至正中河溢邻邑坟墓多壊彦斌母卒葬时尝为厚棺刻铭其上及墓为水漂彦斌缚草人浮水中仰天呼曰母棺不知其防愿天矜怜假此刍灵指示所在乃乗舟随草人所之行三百里果得母柩归】本朝倪寛【邳州人精武艺丙午年收集民兵归附本朝累立战功进陞后府都督佥事】陈政【邳州人洪武初集兵从征骁勇过人所向有功累陞中府都督】刘江【桃源人洪武中任燕山中护卫百戸后从兵靖内难累立战功进陞中府都督】杨靖【山阳人洪武乙丑进士才识出众累官户部左侍郎陞刑部尚书转左都御史】李【山阳人由国子生任考功监令有干济才洪武中陞兵部尚书】杨防【山阳人洪武间擢给事中寻迁北平按察司佥事永乐中召为通政司左通政进刑部右侍郎卒于官】张士彬【山阳人洪武中以才行车异荐授江宁知县寻迁江西道监察御史有直气特陞河南按察使在任风纪振扬】刘荣【宿迁人勇畧过人袭父职永乐中以从征靖难有功累赠禄秩进封广宁伯卒追封侯爵諡忠武】钱贵【海州人洪武中父祖以战功累陞府军右卫指挥使永乐中贵袭职谋畧过人宣徳中陞都指挥佥事委管京营操练有法士卒悦服正綂中以外戚陞中军都督府都督同知为人谦恭小心不以富贵骄人卒赐祭】成均【盐城人永乐中由国子生授监察御史端厚勤慎陞江西按察副使再陞南京刑部右侍郎转户部右侍郎】金濓【山阳人永乐中由进士任御史有风裁陞陕西按察副使转右佥都御史分镇宁夏寻陞副都御史召拜刑部尚书时闽中盗起命将讨之濓防賛军务竣事进太子太保兼户部尚书卒追封沭阳伯諡荣襄濓严明刚果狱无淹囚善于筹筞国计以充】罗铨【山阳人宣徳中由进士拜监察御史才能著称进陞湖广按察使克振风纪未几卒于官】沈翼【山阳人宣徳中举进士厯户部主事郎中陞戸部右侍郎再陞南京户部尚书致仕卒翼有心计持已清介莅政慎勤属官惧其威无敢废事者子瑶举进士官至太仆寺少卿】丁防【海州人举乡贡授户部主事立朝以刚正自持人呼为鐡面丁后谪判兴化清慎爱民赈嵗饥弭虎患绰有善政莆民到今思之　畿志】叶淇【山阳人举进士厯官广西按察佥事奉勅襄定土官莫必胜陞陕西副使遏岷州胡寇击杀二贼首继平洮州进佥都御史巡抚山西修筑城堡罢土兵戍邉之不便者拜户部尚书沮内竪庄田之请终太子太保从子贽登进士第厯官刑部侍郎　畿志】李瓉【山阳人进士改庶吉士任吏科给事中封驳弹劾不避权贵时负刚直之称以浙江布政使致仕　畿志】陈让【山阳人累官杭州知府海宁海内徙人甚危之让请近城开河筑堤以捍海果徙至堤外止居民徳之为立生祠然刚正疾恶卒以此去位　畿志】宫安【山阳人累官广东按察司佥事持宪严明致仕归囊槖萧然家居十余年不入城府都御史王竑雅重之畿志】杨理【山阳人由进士厯官大理少卿进副都御史巡抚河南值嵗歉河决乃増筑汴堤水不为害又以民流入永宁者甚多不俟奏发仓赈之汴赖以安拜工部侍郎卒　畿志】张素【山阳人授河隂令五年有清操致政归民思之为立遗爱碑　畿志】陈秉彛【沭阳人进士任四川忠州知州厉操爱民吏民畏服及卒忠人特祀于陆宣公祠　畿志】岑义【邳州人事父母自幼以孝闻问安必拜跪饮食汤药必亲调母肓义朝夕餂之目复明父母卒义苫块几毁及负土成坟庐墓三年甘露降墓树有司上其事旌其门闾　畿志】张仑【宿迁人八世同居成化七年有司上其事诏旌之逮今同居十余世二百余口　畿志】苏勤【安东人六世同居宗族和睦成化间有司上其事以闻畿志】沈麒【沭阳生员正綂中山东盗起掠至淮安郡守被执至沭阳民皆逃匿麒以母病不去俄闻守见执径趍贼垒谕以大义贼感动既释郡守复赠麒米肉而归之御史张惟恕大书忠义表其闾焉畿志】孙清【睢宁县学生少孤事母正徳七年母卒时流贼入境清守柩不移贼竟不入其门隣亦赖以不扰事闻立石褒之　畿志】
　　列女严延年母【下邳人延年为河南太守母从东海来腊到雒阳适见报囚母大惊止都亭不肯入府因数责延年延年因顿首谢迎母归府舍母又谓曰天道神明人不可独杀我不意当老见壮子被刑戮也遂去归郡后嵗余果败东海莫不贤智其母】北神烈妇【少有美色夫为小商载之同行夫死贫无以殓同行富商为毕其丧事自恃有徳日逼欲乱之既归妇抱其婴儿呼天号恸赴淮死宋徐积尝记其事复作诗哀之曰海水犹可泛君身不可犯淮水犹可潴君身不可汚鸾鳯犹可驯君身不可亲不是云间月即是月邉云】陈公绪妻【海州朐山人姓刘氏宋绍兴末金人犯山东公绪倡义归宋偶刘归宁不得与偕惟挈其子以行宋授以官刘留北方音问不通或劝之改适刘曰吾知守吾志而已遑恤乎他公绪亦不他娶子庚浸长辄思念涕泣后迎母以归刘在北二十五年尝纬萧以自给】赵氏【张礼妻沭阳人洪武初礼任广州同知卒于官未殓赵自经死事闻官为归葬　畿志】韩氏【山阳人名惟秀耶律养正妻养正为元盐司令卒于官韩无子终丧还父母家适其弟敏与妻继卒独居养父母初弟生二子曰肃曰寛肃娶杨氏蚤卒杨年十九守节寛官戸部侍郎晚娶丁氏寛卒丁年三十生子立与杨同节立娶金氏亦蚤卒金年二十四亦守节一家四节妇实由韩氏作法于前也各旌表畿志】韩宁妻孙氏【山阳人嫁仅八月夫亡抚植遗腹子守节终身宣徳间旌表畿志】胡氏【盐城人顔遂妻年二十一夫亡舅姑为其贫而无子潜以许人聘礼至门悲号几絶其夜遂缢死畿志】顾刚妻周氏【清河人刚铁工家贫无资周处之裕如年二十夫死号恸几絶俟家人就寝遂自缢死因合焉　畿志】范氏【清河李政继室政知胙城及子元夫妇相继死遗孙男女俱在襁褓时范年十八杜门纺绩抚养二孤有求娶者厉声叱之曰汝勿为我少变其所守何以见夫扵地下有司上其事　畿志】庄尚妻胡氏【桃源人年二十九夫亡抚棺号哭絶而复苏乆之自缢而死　畿志】孙氏【海州人潘裕妻年二十有八夫丧越月始生一子养老守孤守节四十余年治中旌表之　畿志】樊氏【宿迁人髙暹妻夫亡时年二十有七养成遗腹男坚守志节治末旌表畿志】孝子刘烱女【贑榆人许嫁邑人张森未行而森卒女告父母欲往送许之至期衰麻往哭守节终身正徳间旌表　畿志】邵氏【安东人苏正二妻夫卒邵年二十有二兄欲夺其志不从守节终其身　畿志】州判徐仪女【睢宁人名雪梅年十五为流贼所执义不受辱骂贼死事闻旌表　畿志】何氏【泗川人年十五父没母病娼家诱买为子妇后徙居淮逼使为娼何遂自刎是年旱甚或言何寃郡佐求其尸刲冢设祭天果大雨具奏建祠墓侧赐额贞烈并祀徐氏更名双节畿志】王氏【盐城人刘存仁妻存仁苦学成疾比殆王谓姑曰夫病无妨姑信之为就寝存仁命终王遂自缢嘉靖初旌表　畿志】展濬妻索氏【邳州人年十九其夫病剧索知其必不可生遂先自缢嘉靖十三年事闻旌表　畿志】
　　仙释孙卖鱼【不知其名尝卖鱼楚州市极暑中遇一道士谓曰汝鱼馁矣能饮我可使鱼活遂饮以斗酒因与谈论自是言祸福辄应宋宣和中召至京师赐号尘隠处士复还楚州靖康初尝扵亳州太清宫号咷大哭而去人莫之喻有记其时日者乃汴京防之日也后不知所在】莎衣道人【淮阳军朐山人姓何祖执礼仕至朝议大夫道人避乱渡江尝举进士不中绍兴末来平江身衣白襴乆之衣益敝缉以莎尝临池见影豁然大悟人无贵贱问休咎罔不竒中防有瘵者乞医命持一草去旬日而愈求而不得者或遂不起逺近异之孝宗连召不至赐号通神先生赐衣数袭皆不受】圣僧【宋人往来乞食海州人有疾呪之即愈事多前知时安抚使丁公守城僧一日左持斧右持丁行击扵市大呼曰丁壊我斧人无解者逾数日丁果叛僧示寂州人之成一髙阜水旱祷之感应】娄道者【涟水军人生有异相掌中一目中指七节长为承天寺僧有大智慧能逆知吉防宋真宗尝召问禁中事仁宗初生昼夜啼不止道者摩其顶曰莫呌莫呌何似当初莫笑啼遂止后归乡有新知军雅不喜道者遂告祴徒曰縁尽当灭干兴元年正月右脇侧卧而化知军疑其诈死命焚之凡三日衣械不动忽雷雨骤作薪火皆防口中出白烟自焚立尽独留目睛与舌根不壊舎利无数邦人之淮岸赐号证因大师】












　　明一统志卷十三
　　钦定四库全书
　　明一统志卷十四
　　明　李贤等　撰
　　庐州府【东至和州含山县界一百九十里西至河南汝宁府固始县界三百五十里南至安庆府桐城县界一百八十里北至鳯阳府定逺县界一百八十里自府治至南京五百一十里至京师三千六百七十七里】
　　【粮九万三千九百石零】
　　建置沿革禹贡扬州之域天文斗分野周以前为庐子国春秋时属舒战国时属楚秦为九江郡地汉立庐江国东汉为合肥侯国仍隶九江郡三国属魏为重镇晋为淮南庐江二郡地宋齐兼属南汝隂郡梁置南豫州治合肥后改合州北齐因之兼置北陈郡隋初始改合州为庐州太业初改庐江郡唐初为庐州天寳初改庐江郡乾元初复为庐州属淮南道杨吴置昭顺军节度南唐改保信军宋因之属淮南西路建炎初为本路安抚司治所元初置淮西总管万戸府寻改庐州路总管府属河南行省本朝洪武初改庐州府直隶京师领州二县六
　　合肥县【附郭本汉旧县属九江郡晋属淮南郡刘宋改为汝隂县属汝隂郡齐属庐江郡隋复为合肥县属庐州唐宋元仍旧本朝因之又并梁县地入焉编户六十里】舒城县【在府城西南一百二十里本舒国春秋时舒人叛楚即此地秦属九江郡汉为龙舒县地属庐江郡宋齐为舒县唐开元间于故舒城置舒城县属庐州宋元仍旧本朝因之编户四十五里】庐江县【在府城南一百八十里本汉龙舒县地属庐江郡晋因之梁始置庐江县及置相州隋属庐州宋割属无为州元仍旧本朝改今属编户二十里】无为州【在府城东南二百八十里商时巢国地汉为庐江郡居巢临湖襄安三县地隋以襄安省入巢县置无为镇宋置无为军又増置无为县元置无为路后改无为州夲朝因之以无为县省入编户四十五里领县一】巢县【在州城北九十里本古巢伯国书成汤放桀于南巢春秋时楚人围巢皆此地秦为居巢县汉晋因之梁为蕲县隋省入襄安县唐初置巢州寻改巢县宋初废为镇寻复为县又置镇巢军元陞为州后复为县属无为州本朝因之编户二十里】六安州【在府城西一百八十里本古六国禹封臯陶之后于此春秋为六蓼国地汉为六安国治六县后为盛唐县属庐江郡晋改为六安县隋改霍山县唐置霍州复废州改霍山为盛唐县五代晋改来化县后复为盛唐县宋为六安县政和中陞六安军初属夀春府后属安丰军元为六安州属庐州路本朝洪武中割属鳯阳府以六安县省入后改今属编户五十里领县二】英山县【在州城西南四百里本蕲州罗田县东乡地宋淳祐间立鹰山寨咸淳初更名英山因立为县属六安军元属六安州本朝因之编戸二十四里】霍山县【在州城西北一百七十里本六安州地故埠镇治间析置县赐名霍山属六安州编户一十里】
　　郡名庐江　合肥【俱汉名】金斗【旧志合肥号金斗以其分野入斗度独多故也】形胜南临江湖北达夀春【魏满宠云】淮西重镇【宋郑集文庐为淮西重镇封疆三百里户口亦数万计】龙眠蟠其前紫荆跨其北【庐州新城记】淮右襟喉之地江北视为唇齿【同上】一道都防地大以要【宋叶祖洽三至堂记】腹巢湖控涡頴膺濡须枕潜皖【宋韩元吉风鹤亭记】南聨舒蕲北接和庐【无为州秀溪驿记】临濡水上源诚淮江津要【寰宇记】
　　风俗人性躁劲风气果决【隋地理志】尚淳质好俭约【同上其俗颇尚淳质好俭约丧祀婚姻率及于礼】人物语音风土茂明皆胜淮左诸郡【庐江志】人性淳厚好学务本【无为图防人性淳厚好学务本畏犯法而少鬪讼无吴楚劲悍之风】俗尚气力人习战鬭【晋伏滔正淮论】稍事诗书多业农贾【元庐州志】尚勇力文辞巧而少信【元六安志】
　　山川大蜀山【在府城西二十里尔雅释云蜀者独也此山孤立卓秀无冈阜聫属故名宋董淳有赋山之西又二十里有山差小名小蜀山】鸡鸣山【在府城西北四十里肥水所出上有龙井又英山县治后亦有鸡鸣山】石佛山【在府城西五十里山顶有三石佛像】青阳山【在府城东六十里巢湖西北元余闗尝读书山中题其室曰青阳新安程文作记】方山【在府城东六十里山顶四平故名又舒城县南五十里亦有方山相传宋方统制尝避兵其间】龙泉山【在府城东六十里山出泉四时不涸】紫蓬山【在府城西南七十里上有汉李陵庙又名李陵山】四顶山【在府城东南七十里俯瞰巢湖上有四峯特起亦名四鼎山相传魏伯阳炼丹之所丹成以白犬试之即仙去唐罗隠诗胜境天然别精蓝在画图一山分四顶三面瞰平湖张彦脩诗翠峦齐耸压平湖晚緑朝红画不如寄语商山闲四皓好来各占一峯居】姥山【在府城东南一百里巢湖中居合肥巢庐江三邑之间一名圣女山上有太姥庙】孤山【在府城东一百里巢湖中其山突然孤起】浮槎山【在府城东八十里俗传此山自海上浮来昔有梵僧过而指曰此耆阇一峯也梁武帝女为尼于山建道林寺释用孙诗云山为浮来海莫沉萧梁曽此布黄金梵僧亲指耆阇路帝女归传达磨心地控好峯排万仞涧余流水落千寻灵踪断处人何在日夕云霞望转深山顶有泉极甘美宋嘉祐中郡守李不疑饮之甚甘以遗欧阳修作记云浮槎山或曰浮阇山或曰浮巢山其上有泉自前世论水者皆弗道余尝读茶经爱陆羽善言水后得张又新水记载刘伯刍李季卿所列水次第以为得之扵羽然以茶经考之皆不合及得浮槎山水然后益以羽为知水者浮槎与龙池山皆在庐州界中较其水味不及浮槎逺甚而又新所记以龙池为第十浮槎之水弃而不録以此知其所失多矣】黄山【在府城东一百二十里接巢县界山有三百六十峯周回约二百里四时泉出不涸俗呼为龙泉山】莲花山【在府城西一百里絶顶有凿成石莲花故名】龙穴山【在府城西一百三十里上有张龙公祠宋欧阳修集古録载张龙公碑云张路斯颍上人唐景龙中为宣城令生九子尝语其妻石氏曰吾龙也蓼人郑祥逺亦龙也吾屡与战未胜明日取决可令吾子射系鬛以青绡者郑也绛绡者吾也遂射青绡者郑怒投合肥西山以死今龙穴山是也盖山之东南隅有穴土人以山有一池又呼为龙池山张又新水记以此池水为天下第十池旁有庙乡人嵗旱于此祷】春秋山【在舒城县南三十五里相传唐贞元中有二禅子脱解于此遗骨尝存其来也实春秋之月遂以名山上有宋李公麟读书堂洗砚池又有望湖尖鳯凰台仙人峯仙人迹絶顶有洞可容数十人】王姥山【在舒城县南三十里昔有王姥脩行于此白鹿啣花以献近此有栲姥山】鹿起山【在舒城县东南三十里昔有名僧过此一鹿自山出僧即其地以化山有南岳行祠祠前有试心台洗劔池】响山【在舒城县南二十五里相传过其下者尝闻山中有声如鼓】马鞍山【在舒城县南三十五里以形似名】梅福山【在舒城县西七十里亦名梅山旧传梅福尉南昌弃官隠于此上有梅仙洞】鼓乐山【在舒城县南八十里与法华山相对旧传梁武帝未有嗣寳志云有髙人隠此山中三生前乃伶官作乐可致后生昭明太子以是得名】龙眠山【在舒城县西南八十里形若卧龙宋龙眠居士李公麟以此山为号元爕理溥化尝绘为图虞集诗爕侯起髙科得邑舒水上民淳事稀简田野甚夷旷战争遗迹泯山水良足赏幽栖南昌尉英爽赤壁将古仙家白云美人化黄壤岧岧龙眠山一士独可尚高懐托千载妙画极羣象向来读书防春雨草木长夷犹昔贤逺瑶席共来飨弹琴坐终日微泉散清响来者安可期徘徊以怊怅画图记彷佛以慰遐想】三角山【在舒城县西一百二十里峯有三角故名又名多智山以其水清润饮之能使人聪明博敏】百药山【在庐江县南一十里相传唐李百药尝到此】冶父山【在庐江县东北一十里旧为冶铸之所山势峻峭峯峦森密自麓至颠几五里余有三百六十四凹上有罗汉坛】金牛山【在庐江县西北三十里相传有金牛裂土而出其坑尚存】昆山【在庐江县南四十里产矾又名矾山】栭山【在庐江县西四十八里栭小栗也山多小栗因名山顶有井曰天井】福泉山【在庐江县南五十里山下有泉饮之可以愈疾故名】紫芝山【在无为州城西南山本土冈宋皇祐间生紫芝三百五十夲郡守茹孝标献于朝旧有平山堂及紫芝亭已废】朝喜山【在无为州西北四十里值嵗旱晨有云气是日必雨】吕泉山【在无为州西北四十里旧名石膏山上有泉世传吕洞賔于此挿劔泉忽涌出】轩车山【在无为州西北五十里宋王蔺退居之别墅】银瓶山【在无为州西北五十里一峯特起状如银瓶故名】白石山【在无为州西北五十里上有龙湫】毛公山【在无为州西六十里山之阳有毛公洞石壁尽刻毛诗然不知何时所刻】胡避山【在无为州西六十里旧名孤鼻山宋绍兴初郡人王之道保聚其上羣冦不能破】天井山【在无为州西九十里山顶二泉左曰黄龙右曰白龙故又名双泉山下有楚云洞】三公山【在无为州西南一百二十里接庐江县界山有三峯宋杨杰诗白云锁断三山峯】九卿山【在无为州西南一百二十里接庐江县界山有九峯上有仙人炼丹台】卧牛山【在巢县治后以形似名相传巢父许由尝隠于此】半汤山【在巢县东北一十五里有二泉名半汤池一冷一热合流其初冷热仍异数里之外始相混鱼自冷泉触热则亟回唐罗隠诗饮水鱼心知冷暖濯缨人足识炎凉】八公山【在巢县西北一十八里上有汉淮南王庙王名安好神仙有八公须眉皓白诣门希见门人曰吾王好长生先生无驻衰之术未敢闻八公咸变为童白日升天遗药在器鸡犬防之皆飞去宋王安石诗淮山但有八公名鸿宝烧金竟不成身与神仙守都厠何能鸡犬得长生】七寳山【在巢县东南三十里曹魏时濡须山为东闗七寳山为西闗上有烟霞亭唐杜甫诗兰若山髙处烟霞障几重】大秀山【在巢县南三十里峯峦秀丽宋杨杰诗水入平湖千里逺山横大秀一峯高】踟蹰山【在巢县南三十七里左传楚子观兵于坻箕山又陈荀朗破郭元建于踟蹰山盖坻箕踟蹰音相近】居巢山【在巢县南六十里其溪谷中有石研之如墨旧名墨山唐改今名】亚父山【在巢县东八十里亚父范増也増居此山之阳故名】金庭山【在巢县北九十里旧名紫微山即道书所谓第十八福地乃王子乔登仙处上有金庭洞下有紫微玉兰二洞相连又有杏花泉宋阮美成诗萧萧叶下晓风寒日上金庭恰一竿行遍杏花泉畔路紫云深处见星坛】武陟山【在六安州西二十里汉武帝南巡至山枞阳作歌而回登封霍岳道经此山】洪家山【在六安州东南七十里有寨四围石崖险峻宋绍兴中尝有洪氏率里民保聚于此】通光山【在六安州东南七十里山有穴穿透如月之状】九公山【在六安州西南七十里山顶有九石柱其状如人】三洄山【在六安州西南一百里又名三曲山中有小港通故步镇山随水势萦回三湾东北二十里名梅子岭可容数十万人】董靖原山【在六安州南一百二十里有寨山原平敞周围有小径相传宋绍兴间里民董靖避兵于此】祖家山【在六安州西南一百三十里形势髙昻宋绍兴间民多避兵于此】文家山【在六安州西南一百四十里亦居民避兵之所】甄家山【在六安州西南一百六十里相传有甄氏女于此得道白日飞升】陶成忠山【在六安州西南一百七十里山有古径﨑防而上傍多林木藤蔓掩蔽相传有陶鐡鎗者尝屯于此不知何时人】天人山【在英山县北三十里险峻有寨宋乡民尝避兵于此】英山【在英山县东五十里其山峯峦峭拔秀丽上有井井上常有云气望之罕见见之其年必丰】楼子山【在英山县东北七十里上有山寨】多云山【在英山县西北一百里接罗田县界山有九井嵗旱居民祷雨雨可立竢】霍山【在霍山县西北五里一名衡山一名天柱汉武帝南巡至盛唐以南岳衡山逺阻乃移岳神于霍而祀马又名南岳山山顶有天池龙湫风洞岳井试心崖凌霄树又有渌水池旱不干涝不溢宋曹灼诗七千七百七十丈丈丈藤萝势入天未必展来空似翅不妨开去也成莲月将河汉分岩转僧与龙蛇共窟眠直是画工须阁笔况无名画可流传】卓笔峯【在舒城县西一百二十里以形似名本朝顾琛诗卓立羣峯迥不羣中书未必尽如君濡来河汉三更露扫破虚空一片云神有巨灵方可把族非毛頴不须分翰林子墨能如此拟赋长杨更作文】栖鳯岭【在庐江县东三十里俗传尝有鳯栖于此】八仙岩【在六安州南六十里相传昔有八仙人经此因名】水洞【在庐江县玉虚观相传魏左慈尝喝石以塞洞口】吕仙洞【在无为州西北六十里有石泉药臼世传唐仙人吕洞賔曽扵此捣药】王乔洞【在巢县北九里相传王子乔学仙于此洞可容三百人前有仙人手迹后有朱熹尝逰到此六字刻于石宋阮美成诗双鳬飞去旧岩松老云闲鹤不回惟有桃花与流水自随春色出山来】崔仙洞【在巢县南三十里崔仙年六十余虽隆冬盛寒常浴涧中其石牀药臼尚存】白龙洞【在巢县西北四十里尝有白龙出入其中】巢湖【在巢县西一十五里一名焦湖周围四百余里港汊大小三百六十占合肥舒城庐江巢四邑之境汉永平中湖尝出黄金郡国志昔有巫言居巢县门石口出血当陷为湖未几有人以猪血戱涂之巫见之惊走地果陷又青锁髙议古巢一日江水暴涨寻复故道沟有巨鱼万斤三日乃死合郡皆食之独一姥素好善不食忽有老叟曰此吾子也不幸罹此祸汝不食其肉吾将厚报之东门石目赤城当陷姥日徃视有稚子欺之以朱傅目姥见忽登山而城陷为湖宋刘攽诗天与水相通舟行去不穷何人能缩地有术可分风宿雾疑深墨朝曦浴嫩红四山千里逺晴晦已难同】白湖【在庐江县东北三十里周回七十余里跨六乡与巢湖相连流入大江】百万湖【在无为州明逺楼下】金斗河【源出鸡鸣山东流至府城自西水闗流入城中至东门外厯金斗驿流入巢湖】店埠河【在府城东四十里水出圆疃通巢湖】金城河【在府城西九十里】三河【在府城南九十里其源有三合而为一入巢湖】裕溪河【在无为州东一百二十里源出巢湖东流入大江】桃林河【在无为州东源出太平山东流通裕溪河】石塞河【在舒城县西一百里自阳山下发源有石塞河中故名】柘臯河【在巢县西北源出合肥县浮槎山流入巢湖金乌珠入冦宋刘锜败之于此】淠河【在六安州西一名白沙河本泚水出霍山北迤逦流从安丰界入于淮】马栅河【在六安州东八十里相传河水忽泛石马二至古寺栅道而止】肥水【在府城南七十五里水出鸡鸣山北流二十里分为二其一东南流入巢湖其一西北流入淮水尔雅归异出同曰肥晋谢破符坚梁韦叡堰水以灌合肥皆在此】濡须水【在巢县治南一名天河水俗呼马尾沟源出巢湖东流经亚父山又东北注于江汉建安中曹操与孙权相拒于濡须月余权与操书曰春水方生君宜速去操乃还】桃溪【在舒城县北三十五里发源自六安州界河流入巢湖】绣溪【在庐江县西五十里发源马槽山下西日映之纹如锦绣其水绕城而下经升仙桥汇为黄陂湖又东流入于江宋王之道诗画桥雕槛接招提新有幽人榜绣溪十顷净明天上下两奁光映水东西飞楼涌殿参差见古木脩篁咫尺迷此景此时君信否縁杨隂里啭黄鹂】锦绣溪【在无为州治西南即双溪一名锦绣池宋杨杰诗十里喧阗锦绣川秋千人徤趂飞鸢花明栁暗丹青国日薄云浓水墨天】鼋潭【在府城西北百步】龙潭【在府城东北故梁县治后相传蜃母所居每山水乍溢有物自江而入或露头角羣鱼从之遡流而上渔者随捕之所获倍常】金鸡潭【在舒城县深十余丈鱼鳞不容俗传以为金鸡啖之人或有见龙防泳其中者】筝笛浦【在府城内后土庙侧渔人尝夜闻筝笛声及香气氤氲相传曹操溺妓舟于此】藏舟浦【在府城西北隅魏张辽拒孙权凿此浦以藏战舰浦有金沙滩唐刺史杜公作斗门引肥水于浦内岛屿萦回花竹葱蒨宋郭祥正诗花岛可怜春自媚栁州遥觉月微明】小吏港【在府境汉建安中府小吏焦仲卿妻刘氏为姑所逐自誓弗嫁其家逼之乃投水死仲卿闻之亦自缢于庭树唐李白诗孔雀东飞何处栖庐江小吏仲卿妻为客裁缝君自见城乌独宿夜空啼】饮牛港【在巢县东门外亦名洗耳池相传许由尝引牛抵此见洗耳者由不引牛而去】听书港【在巢县西北五十里相传昔有儒士读书于此】铁阑井【在府城中旧尝铸铁为阑】状元井【在府学宋马亮为郡学生擢进士第一因名】孤井【在舒城县西一百五十里俗名孤井源又有龙井三曰风井曰雷井曰雨井遇旱祷雨多应】左慈井【在庐江县治南相传魏左慈尝置丹一粒于井中宋政和间每清夜气肃辄红光然烛天】仙人井【在无为州东北三里冬夏不竭相传唐吕洞賔尝过此取水饮今石阑上跪迹尚存】亚父井【在巢县治后亚父即范増也】汤泉【在舒城县西南七里冬夏常热可以烹茶又英山县东西亦有汤泉二四时沸腾不竭】太守泉【在无为州城内旧景福寺宋米芾诗甘泉如惠山】笑泉【在无为州西北五十里又名吕泉旧传唐吕洞賔憩此卓劔泉忽涌出石底累累如贯珠人有笑谩泉益滚沸故俗呼笑泉】金斗池【在府治按天文一星在南斗曰合肥对九江星夹辅黄道而合肥入斗度最多故号金斗池之名亦此义】白公池【在府城东故梁县地春秋时白公屯兵于此又有白公城】饮马池【在庐江县西四十里相传汉末曹操饮马于此】南池【在无为州城南宋满维端诗偃月城西锦绣川回环亭树曲池邉蓝舆蜡屐闲投入竹坞花溪信步前照日寒梅融素艶拂波垂栁弄轻烟东君已放春消息为赋寻芳第一篇】墨池【在无为州治内西北宋米芾为守日所凿池中蛙声聒人芾取瓦书押字投之自是蛙不鸣有芾书墨池二字】嘉莲池【在无为州治北池中红莲弥望旧生□蔕故名】西塘【在庐江县西三十五里溉田四百余顷】润州塘【在英山县北延袤数丈相传谓润州水涨则塘水满而不流消则浅而不竭】七门堰【在舒城县西汉羹颉侯刘信筑魏刘馥复脩之利民甚博】□□堰【在舒城县南亦刘信所筑】乌羊堰【在舒城县南一十五里与七门□□三堰共溉田二万余畆】鹊尾渚【在舒城县治西北旧有鹊亭按左传楚伐吴吴人败诸鹊岸杜预注舒城鹊尾渚是也】花平涧【在府城南七十里】鐡索涧【在府城北西公村涧东穷处一潭甚深虽旱不竭旧传尝有铁索见水际】逃蛟涧【在霍山北相传淠河有蛟为人害楚公子芊乙射走之】寻骡涧【在六安州西四十里相传有道人骑骡息树下骡走不知所之寻至此涧骡遂入水道人亦从而没】独龙涧【在六安州西五十里相传昔有一龙从此出】
　　土产茶【六安州出】纸【英山县出】石斛【合肥县出】矾【庐江县出】
　　公署庐州卫【在府治东洪武元年立合肥卫三年改庐州守御千戸所十三年改建卫】六安衞【在州治东南吴元年建洪武三年改六安守御千户所二十二年仍改卫】
　　学校庐州府学【在府治东宋乾道中建】无为州学【在州治西南宋皇祐间建】六安州学【在州治东元大徳中建】合肥县学【在府城旧三贤书堂右元至元间建】舒城县学【在县治西元至元间迁于城外虞集有明伦堂记已上五学俱夲朝洪武初重建】庐江县学【在县治东洪武七年建】巢县学【在县治西宋绍熈间建夲朝洪武初重建】英山县学【在县治西洪武三年建】霍山县学【在县治东治己夘建】
　　书院包公书院【在府城南香花墩上治间建】文翁书院【在无为州儒学前内有文翁祠及碑记】龙眠书院【在舒城县治东宋李公麟读书处苏轼黄庭坚尝往来于此】三贤书院【在合肥县治东祀宋包拯马亮王希吕】毛公书院【在庐江县东北七十里嘉靖初即汉毛义读书故址建】
　　宫室镇淮楼【在府城东镇淮桥南宋少保郭振改为谯楼】五鳯楼【在府城上唐天祐中张崇筑城创楼鳯集其上因以纪瑞】九华楼【在无为州移风门上亦名南楼宋米芾建江之南九华诸峯屹然相向故名杨杰诗此楼此景他州无山川形势吞三吴惟凭诗老写竒胜纵有画笔难工夫此楼此景他州无天高水濶连平芜緑杨深处杏花发日暖数声山鹧鸪此楼此景他州无阑杆倚遍还踌躇主人有酒且共醉骊歌不用催行车】稻孙楼【在无为州大安门上宋米芾秋日登楼燕集见田之禾青可爱问诸老农曰稻孙也稻已檴得雨复抽余穗芾喜而名其楼】明逺楼【在无为州楚泽门上与羣山观连接下临百万湖宋米芾建】稽古阁【旧在府学防门前宋安抚翟朝宗迁于学舎之后】聚山阁【在无为州治宋建阮美成记谓阁上见羣山聚列惟二山为最银瓶之深秀则乔松所居寳峯之壮崄则吴魏所守也】五云阁【在无为州城内阛阓中五云叟陈明所建也】中和堂【在府治宋时建此堂之复有凝香双瑞二堂】三至堂【在府治西宋陈尧佐三守是邦故以名堂叶祖洽作记】至防堂【在无为州治宋嘉祐中建杨杰诗人孰不好防外物尝未备佳胜穷山海纷华乐朝市不知务内观未得防之至达士靡闚牖天道已昭炽六合极周流万化览要防】云锦堂【在无为州治有池植荷花取韩退之撑舟昆明度云锦之句为名】仰高堂【在无为州治东宋郡守米芾建自撰记】万卷堂【在无为州天庆观西宋李景仙藏书于此多秘阁所无者以其半进于朝杨杰诗偃月仙翁羽化初玉京推下紫云车旌幢杳入三清路楼阁空余万卷书】衣锦亭【在府治东宋马亮归守乡郡因创此亭通判张君房作记】飞霞亭【在舒城县东城上宋李公麟隠居之所下有清心池苏轼为赋诗】山隠亭【在庐江县左慈尝居其处故名】挹秀亭【在无为州绣溪上宋太守满维端诗林露波光秀可餐登临都付一亭间坐违世路尘埃逺静入湖天日月间对岸莺花迷阆苑隔烟洲溆切蓬山习池胜事无多较只负襄阳倒载还】孔台【在巢县西槖臯镇状如圆坛可容千人俗传宣圣与羣弟子尝憩于此】拜郊台【在六安州西八十五里相传汉武帝南巡至此望祀】教弩台【在府城懐徳坊魏曹操所筑教强弩以御吴舟师后呼为明教台】避暑台【在庐江县旧传曹操攻吴避暑休兵于此】明逺台【在府城东北七十里回环皆水中有一洲刘宋鲍明逺尝读书于此后人因以名台宋张持正即其故址建俊逸亭】义门台【在府城西一十八里唐万敬儒三世同居亲亡庐墓大中间诏表其门后人因以名台】节妇台【在府治宋包拯旧第节妇拯冡嗣繶之妻崔氏也后有祠堂】四望台【在无为州治宋满维端所筑有诗叠石层髙暗緑苔茂林深处独崔嵬花隂竹影重重见山色川光面面来通夕阑杆随月倚纳凉户趂风开踌躇触目堪吟赏倍费登高赋咏才】钓鱼台【在无为州东北一名濡须口其石屹然旧传浮丘伯钓鱼之所一在庐江县有矶临河云左真人垂钓处宋杨杰诗沙鸟重归迷战岛钓矶空自忆浮丘】同食馆【在府治唐元和中刺史路应求建韩愈为作记】璇渊馆【在舒城县南七里宋元符间李公麟建自为记序】宿云轩【在巢县金城寺宋王之道诗云来不吾拒云去不吾追】寳晋斋【在无为州治宋守米芾建有晋人法书碑刻函壁间因名】金斗门【在府治东北乃古合肥城门遗址尚存】
　　闗梁冷水闗【在庐江县西三十里两山夹道如门相传三国曹魏设隘于此】北峡闗【在舒城县南四十五里南属安庆为入蕲黄之路】东闗【在巢县东南四十里天下有事乃必争之地吴魏尝相持于此】西闗【在巢县东南三十里三国吴魏相持于此】九井镇　桃城镇【俱在舒城县北二十五里】清水镇【在故梁县北六十里宋开禧中用兵濠州桥治于此】龙眠山寨　石索山寨【俱在舒城县山险有水各可容数千人】飞骑桥【在明教台东旧名逍遥津桥吴孙权为魏将张辽所袭乗骏马上津桥桥板彻丈余超度得免宋李育诗马犇津桥桥半彻汹汹有声如地裂蛟怒横飞秋水空鹗惊径度秋云缺】嵗丰桥【在明教台南又名九狮桥旧有石阑杆刻狮子九】镇淮桥【在镇淮楼北今呼为市桥】回龙桥【在府城徳胜门内相传魏曹操与吴相持于此回马故名】掷杯桥【在庐江县治南相传魏曹操忌左慈设防酒饮之慈抽簮划酒杯中断饮讫掷杯空中动摇似飞鸟状人皆仰视忽失慈所在】玉栏桥【在巢县西北六十里古以白石为栏如玉今名槖臯桥】双龙桥【在六安州东四十里相传唐张路斯郑祥逺二人化为龙战于此】
　　寺观明教台寺【在府治东唐大厯间建内有铁佛像】地蔵寺【在府治东北宋淳熙间建】景福寺【在无为川治西唐贞观间建】观音寺【在六安州治南唐武徳间建舒城县治西亦有观音寺唐永页初建巳上五寺俱夲朝洪武初重修】福泉寺【在府城内唐罗珦微时尝投寺随饭后归守乡郡题诗僧房壁曰二十年前此布衣鹿鸣西上虎符归故时賔从谙前事到处松杉长旧围野老共遮官路拜沙鸥遥认隼旟飞春风一宿琉璃殿惟有泉声惬素机】金刚寺【在庐江县治东南唐建】定林寺【在巢县治东北宋乾道中建二寺俱夲朝洪武中重修】长石寺【在英山县治西北宋延祐初建元燬本朝重修】梓潼观【在府城内洪武初因旧址建】崇德观【在无为州治东宋建旧名羣山观夲朝洪武初重建改今名】佑圣观【在六安州治东元大徳间建本朝永乐中灾惟真武像岿然独存寻复建】玉虚观【在庐江县治南又号南台观相传汉末左慈居此】紫微观【在紫微山宋县令阮美成斥大之湖山重复岩谷幽閟三峯峙于前两洞拥于后美成诗湖上西风折苇庐小桥断岸栁疎疎谁人肯出丹青手写作金庭烟水图】冲虚观【在霍山元至大间建本朝初重修】
　　祠庙女娲庙【在府城东北梁县乡宋邵拱诗八卦初成代结绳补天当日更功深】臯陶祠【在六安州治东腾霄坊有碑记禹封臯陶之后于英六故有祠存】申将军庙【在府城东北梁县乡昔楚白公作乱楚王以申明为将军伐之白公惧执明父谕明退师明以既受君命当移孝为忠追败之白公怒杀其父楚王欲赏明明曰我有定国之功而有害父之耻遂自刎人为立庙】七门庙【在七门堰上宋刘攽记有云子为庐州从事至舒城观所谓七门三堰者实魏扬州刺史馥所造包君郭为县主簿谓予曰馥信有功然吾问于耆老而得羮颉侯信焉信为始基至馥时废而复修耳先王之典有功及民则祀之若信者抑可谓有功者乎昔髙帝之起宗昆弟之有材能者裂地为王独信区区仅得封侯而能勤心于民以兴万世之利周公之书曰民功曰庸籍使信生当周公之世其受赏非贾濞之所敢望矣夫事有可继君子继之不必其肇于已而后为功也若刘刺史起于三国乱亡之余烝庻扫地顾独以农为先事功一立迄今长存虽曰脩旧是可谓功矣】魏武庙【在无为州祀魏武帝操宋郭祥正诗濡须山头祠魏武转红裳按神鼓苹藻盈筐酒满尊呼吸风雷激春雨田畴髙下春雨平操牲饮酒罗中庭吞吴成□还归晋血食犹参社鬼灵】太姥庙【在巢湖中姑山上唐罗隠诗临塘古庙一神仙綉幌花容色俨然为逐朝云来此地因随暮雨不归天眉分初月湖中鉴香散余风竹上烟借问邑人沉水事已经秦汉几千年】居巢子祠【在巢县学唐刘知几封居巢子故邑人祀焉】五贤祠【在府学旧有三贤祠在合肥县学元建祠宋包拯马亮王希吕本朝正统初改建于此増祀汉文翁元余阙为五贤祠】仇公祠【在六安州城西正徳间文安贼攻城仇鸾奉命来平之故祀】乔张庙【在府治东宋绍兴间郦琼叛统制官乔仲福张璟以不从乱被害后人因立庙祀之】旌忠庙【在府之定林宋绍兴末金主亮南侵统制姚兴与金人遇于尉子桥麾兵力战手杀数百人既而父子俱死事间即其砦立庙及复淮西又立庙战所赐额旌忠初兴以四百骑当金人十数万金人相谓曰有如姚兴者十辈吾属敢前乎】
　　陵墓臯陶冡【在六安州城东一十里臯陶子孙封英六故有墓在焉】宛春冡【在庐江县东北左传楚子玉使宛春告于晋晋先轸拘宛春于卫以怒楚】范増冡【在巢县治后】庐江王坟【在庐江县东三十里有梅山遇风雨晦防即闻音韵如金石】颉侯墓【在舒城县西北三十五里俗呼为舒王】周瑜墓【在庐江县东一十里安丰乡瑜三国时吴将又见安庆府】何晏墓【在庐江县北一十里何晏魏驸马都尉唐景云二年有人发坟得塼铭知为晏墓】包拯墓【在府城东一十八里地名双阚】李公麟墓【在舒城县南五里公麟舒州人然其遗迹今在舒城县者为多】双渐墓【在无为州叠角桥】马亮墓【在府城南五里】王蔺墓【在无为州西北五十里】邢寛墓【在无为州西三里】秦民恱墓【在舒城县金鸡墩】薛逺墓【在无为州西八里】
　　古迹桀王城【在巢县卧牛山之背桀为成汤所放后死于此】六城【在舒城县东南六十里六臯陶之后所封春秋楚人灭六即此后淮南王英布居之】慎城【在府城东北梁县乡左传吴人伐慎白公败之即此东魏置慎县隋唐因之】城【在庐江县南二里左传吴人伐烛庸帅师围即此】逡遒城【在废梁县南三十里后汉志九江郡有逡遒县曹操伐吴屯兵于此重修筑名曰曹城】滁阳城【在废梁县东北四十里吴孙权遣兵断滁作堰以淹北道遂筑城守备】偃月城【在无为州南二百八里即濡须坞也吴孙权闻曹操来夹水立坞状如偃月吕防尝与魏兵相拒于此】防吴城【在巢县地名柘臯春秋哀公防吴于槖臯宋绍兴中金兀术入寇刘锜败之于柘臯皆此地】龙舒城【在庐江县西旧汉县也】周瑜城【在舒城县西一十八里吴周瑜从孙权举义兵徙家于舒因筑此城】新附城【在无为州城南一十五里三国吴诸葛恪筑以居新附之人】金斗城【在府城西隋开皇中置或云汉永平中巢湖出黄金郡守献之因取此义】废梁县城【在府城东北七十里宋置本朝洪武初废今为梁县乡】南谯郡【在巢县晋咸康中置后废为南谯乡】邉城郡【在六安州西一百九十里】废霍州【在六安州去州五十里梁置隋废入盛唐唐复置宋开寳初废入六安县】废开化县【在六安州西四十里梁置隋废唐复置】废六安县【在故六安州治东今即其址为州治】濡须坞【在无为州东北五十里接巢湖湖东南有石渠凿山通水名东闗口相传夏禹所凿一名东兴又名濡须坞其地髙峻险狭实守扼之所吴诸葛恪于东闗作大隄遏巢湖左右依山挟筑两城使全端守之魏人围东闗图壊其堤不克昔人诗僣伪分三国雄豪挫二闗曹公从北下吴主未东还战伐千年外兴亡一梦间巢湖何浩渺今古属渔开】回车巷【在巢县西北一十五里相传孔子至此回车】文翁庄【在舒城县治西南文翁舒人尝读书于此】归来宅【在舒城县治县尉防东南宋李公麟归隠处】二石牛【在府城内相传昔人濬肥河得之土中形制甚精对峙为角觝状】
　　名宦汉刘馥【献帝时为扬州刺史单马造合肥空城建州治立学校广屯田又兴堰以溉稻田数年恩化大洽子靖亦为庐江太守】三国张辽【魏荡寇将军屯合肥吴主率众十万来攻围辽败之乃还】朱桓【吴濡须督魏曹仁步骑数万来侵桓诸将有惧心桓曰彼人心罢困以逸待劳为主制客此其时也乃外示虚弱诱致仁大败之】骆统【吴濡须督数陈便宜前后书数十上所言皆善吴主权行之】顾雍【吴合肥长有恩惠州民怀之】晋郗鉴【以安西将军都督扬州诸军事镇合肥】南北朝裴邃【梁豫州刺史加督镇合肥居身方正为政寛明能得士心及卒淮肥间莫不流涕】夏侯亶【梁南豫州刺史轻刑薄赋务农省役】唐朱敬则【庐州刺史代还无淮南一物所乗止一马子丰步从而归】刘佑【庐州刺史在任寛信亷慎嵗防课第甲于他州】路应求【元和中庐州刺史韩愈为作神道碑及同食馆记】郑綮【庐州刺史黄巢掠淮南綮移檄请无犯州境巢笑为敛兵州独完嵗满去赢钱千缗藏州库后他盗至终不敢犯郑使君钱】卢潘【大中间庐州太守尝作庐江盗辩】五代马仁瑀【南唐庐州节度使政甚亷平大得民心】宋刘筠【知庐州临事明达治尚简严】刁衎【知庐州政绩甚优真宗即位衎上疏言事甚切直】吕夷简【以茶盐塲兼无为军通判有美声子公孺知庐州以亷俭闻】陈尧佐【三守庐州以方严肃下使人知畏　而重犯法至其过失多保宥之】冯京【知庐州安于治郡甚得利民心】张田【知庐州临政以清治有善迹尝作钦贤堂绘古清刺史像日夕师拜之】刘攽【通判庐州欧阳修称其辞学优赡操履清慎】孙觉【知庐州为政明恕先是觉为合肥主簿嵗旱州课民捕蝗输官觉言民方艰食若以米易之必尽力守悦推行其法】楚建中【知无为军事清净不扰去后民为立祠】米芾【知无为军风韵萧逺趣向髙洁凡郡中亭馆寺观之额皆其书也性僻好石初入公廨见一石状竒大喜具衣冠拜之呼为兄在郡蝗飞入境不伤禾稼人皆异之】傅尧俞【知庐州熈宁初至京王安石素与之善方行新法将防以谏官曰举朝纷纷俟君来乆矣尧俞曰新法世以为不便诚如是当极论之安石大不悦】朱服【知庐州庐人饥便宜振护全活十万余口明年大疫又课医持善药分拯之頼以安者甚众】周邦彦【庐州教授文章博洽表着一时尝作汴都赋万余言以献神宗异之】陈瓘【知无为军盖以右司谏弹蔡京被责在任为政亷平人皆思之】张宗顔【知庐州金人冦城下以骑百余御之敌退有至目淮北者传金人言曰此张铁山弟也】王蘧【知无为军事尝为民兴三圩开十二井筑北岭以捍水至今蒙其利】王希吕【知庐州兼安抚使修葺城守安集流散兵民頼之为立生祠】赵汝谈【知无为军以光州守柴中行安丰守陆峻俱称循吏时金人内变汝谈献料敌御邉二防】陈规【知庐州兼淮西安抚既至疾作有防修郡城规力疾治事着攻守方畧】胡舜陟【髙宗时知庐州时淮西盗贼充斥庐人震恐舜陟至修城治战具人心于是始安】仇悆【以淮西宣抚知庐州伪齐合金兵大入民情汹惧统制张欲乗危为乱拥甲士数千突入露刄先胁悆出悆坚不为动神色不少变琦等错愕解散人心遂定】赵康直【绍兴中知庐州郦琼之叛与判官吕祉同死于职】郭振【乾道中以都统制帅淮西淳熈间尝展合肥城居民便之】杜杲【庐州推官又知六安县民有嬖其妾者治命与二子均分二子谓妾无分法杲书牍云父令子违不可以训然妾守志则可或去或终当归二子部使者季衡称为县令之最】杜庻【淮西提刑浚城濠増守备修学宫逾年兼庐州安抚副使人欢仰如慈父治绩甚多】夏贵【绍定间淮西安抚制置大使兼知庐州目能夜见人呼为夏夜眼累立战功】元罗璧【淮西道宣慰司同知请荒闲之田给贫民耕垦三年而后量收其入从之嵗得米数十万斛】姚天福【淮西按察使凡两任将吏有豪猾为民害者悉铲除之民大悦政化大行】塔尔海【庐州路总管时飞蝗北来民患塔尔海祷于天蝗引去亦有堕水死者人皆以为异民乏食开廪减直俾民籴之所活甚众】本朝苏敏【洪武中知庐州府莅政八载吏民肃然州县徳之虽童稚亦皆称颂卒于官阖郡之人为之垂涕】唐元亨【洪武中知无为州招士抚民教化有方深得人心以课最陞太仆寺卿】乐瓉【洪武中知无为州刚毅忠直吏民畏服初知临淮已得人心陞知是州徳政益着及陞知荆州府起行日父老垂泣举留】邹以信【永乐初知无为州在任处事精详政尚徳教不事苛虐郡人感化以博学能文称之曰文章太守】王仕锡【永乐中知无为州处已公平虑事周密尤注意学校兴举废坠州人称其有循吏风】陈善【永乐中无为州同知文学优长存心平恕人皆徳之】陆愉【永乐中知六安州兴学校敦礼义盗息民安九载郡人不释诣阙保留遂复任始终如一】刘显【宣徳间知舒城县单车赴任兴学劝农増开水利民甚徳之立祠祀焉畿志】朱镛【知庐州府爱民好士以文章政事称于时畿志】李仑【成化间知庐州府古朴简易人不敢千以私首兴学校人才多所成就满去百姓遮道乃留革履以慰去思及卒无以为敛朝廷嘉之畿志】孙佐【治中任庐州府学教授性敦厚寡言笑授生徒以经学寒暑不倦有贫乏者分俸周之畿志】胡旸【治中知庐江县亷威明直抑强扶弱重筑邑城民永赖之畿志】
　　人物秦范増【居巢人年七十居家好竒计秦末辅项羽霸诸侯后羽信反间不能用其计増怒曰天下事大定矣君王自为之愿乞骸骨归未至彭城而死先儒谓増在羽不亡増亦人杰矣哉】汉英布【六安人少时客相之曰当刑而王及壮坐法黥因改姓黥秦末以兵属项梁项羽封为九江王归汉髙祖封淮南王】周荣【庐江人章帝时举明经辟司徒袁安府及安与窦宪有隙或谓荣曰子为袁公腹心之谋排奏窦氏窦氏刺客满城谨备之荣折之以正理而不惧及窦氏败名遂显】毛义【庐江人家贫以孝行称南阳张奉往候之坐定而府檄适至以义为安阳令义捧檄而入喜动顔色奉心薄之及母亡遂不仕奉曰往日之喜乃为亲也】三国周瑜【庐江人英达夙成有文武筹畧与吴孙策相友善取荆州以瑜为中护军程普尝告人曰与公瑾交若饮醇耐不觉自醉瑜字公瑾后孙权用瑜计大破曹操于赤壁瑜少精音律或有缺误必顾谚曰曲有误周郎顾年三十六卒于巴丘子以功封都郷侯】陈武【庐江人征讨有功孙吴拜部司马所向无前从击合肥奋命战死子表少知名士皆乐附领新安都尉广间降纳封都乡侯家财尽于养士死之日妻子露立】丁奉【庐江人仕吴为冠军大将军领徐州牧数从征伐毎斩将搴旗计畧过人能断大事】王蕃【庐江人博览多闻仕吴为常侍后为嬖臣譛死时论寃之】唐任瓌【合肥人年十九仕陈为衡州司马陈亡瓌叶官去后谒唐髙祖于汾晋承制署河东县户曹寻擢招讨使数立战功累官至徐州大总管陕州都督封管国公】罗珦【庐州人仕为本州刺史捐己俸给药济贫禁滛祀修学劝士务崇其本三年政化大治有芝草白雀之瑞节度使杜佑上治状赐金紫服迁京兆尹封襄阳县男子让官至江西观察使】万敬儒【合肥人三世同居亲亡庐墓大中间诏表其门州改所居曰成孝乡宋大中祥符中又旌异之】杨行密【合肥人唐末刺史郑綮竒其貎以功补队长后累官至诸道行营都统检校太师中书令封吴王行密仁恕善御众持身节俭淮南人多归之第四子溥称帝国号吴】朱延夀【舒城人昭宗擢奉国军节度使敌至撒门扃不设备逡巡自去用兵常以寡击众】台蒙【合肥人善战唐末杨行密表为检校太保宣州观察使】田頵【合肥人壮果有大志杨行密表为马步军都虞侯累官至太保同中书门下平章事】袁人杰【无为人唐末盗贼充斥人杰以土豪招集强壮保障一方贼大人人杰挺身血战度不去人杰仰天大呼自刎而死尸僵立者累日贼惊异舎其境遁去乡人收立庙祀之】五代王景仁【合肥人从杨行密起淮南骁勇刚悍临敌常以身先之后仕梁为宁国军节度使加同中书门下平章事】陶雅【合肥人杨行密用为将讨定乡盗后为江南都招讨使歙婺衢陆四州都团练观察处置等使】李章【庐江人初事杨行密爲骑将后事南唐累迁雄武军都虞侯善抚士卒勤于职务出为防州节度使能禁戢左右賔礼僚属移镇庐州加中书令卒年九十】王安【庐州人初事杨行密为亲兵行密尝升髙望敌安捧巵器侍侧忽阵旁有执槊者疾趣行密安置巵于地取弓射之一发而殪徐纳弓弢中捧器如初行密竒之因加奬拔累迁袁州刺史厯典数邵皆以沉黙寛厚为理南唐初为神武统军】伍乔【庐江人性嗜学渡江入庐山国学苦节自励南唐时举进士第一命勒乔程文于石以为永式署宣州幕府满考迁考功郎中】郭师从【合肥人仕吴越为浙东马步都虞侯从文穆王瓘破广徳征无锡皆有功累迁浙西营田副使忠献王时以其累勲拜同防相府事卒年八十四】宋徐行周【舒城人数世同居朝廷旌表其门赐粟帛州县存问复其赋税】姚【合肥人太平兴国中进士直史馆厯右司谏京东转运使后坐事贬连州文辞敏丽有文集二十卷又采唐人文章为文粹百卷】杨察【合肥人举进士累官至户部侍郎充三司使察美风仪敏于为文其为制诰若不用意及藁成皆雅致有体遇事明决勤于吏职卒赠礼部尚书諡宣懿弟寘举进士第一通判润州以母忧不赴毁瘠而卒时人伤之】王光济【庐州人丧母因刻像日夕奉事如平生孝道纯笃州以闻咸平中旌表之】马亮【合肥人登进士累官至西川都转运使时王均反初平之主将肆意诛戮亮救免者千数及械送诖误者九十人至京师亮请于朝悉宥免之亮尝两典乡郡人以为荣官终太子少保卒諡忠肃】马仲甫【亮子举进士厯知登封县拜天章阁待制知瀛秦亳许扬五州所至兴利除害时称能吏云】茹孝标【舒城人天圣中进士少负气节吏治有声嗜学不倦仕至都官员外郎出知江州】双渐【庐江人庆厯进士博学能文为职方郎中尝知同州以和易为政所至见思若古循吏】包拯【合肥人举进士尝守乡郡不少屈法以徇乡曲吏事推为第一为御史时危言鲠论烈如秋霜尹开封权贵敛迹防枢莞为名执政人以其笑比黄河清童稚妇女亦知其名京师语曰闗节不到有阎罗包老卒諡孝肃有奏议十五卷】胥致尧【合肥人少力学为文辞初为三班借职官至左班殿直欧阳修志其墓子流以才能称】焦蹈【无为人四首乡荐元丰中因礼部贡院火别试蹈为第一时有诗云不因南省火安得状元焦】张肃【舒城人以直谅称仕为广东转运判官后为江东提点刑狱自司马光而下七十有四人分韵作诗以赠其行皆一时名流官终都官其后三世登第】钟离瑾【合肥人举进士知徳化县将嫁女市婢得前令女遂与已女同嫁夜梦緑衣丈夫拜谢且曰请命于帝奉十任有土官后厯十郡太守终江淮发运使子孙衣冠不絶】杨杰【无为人举进士元丰中官太常者数任一时礼乐之事皆预讨论元祐中为礼部员外郎自号无为子所着有文集二十余卷乐记五卷】阮美成【舒城人元丰中进士知巢县为政岂弟喜吟咏时号阮絶句】贾易【无为人元祐进士为侍御史上书言天下大势可畏者五一上下相防二政事苟且三经费不充四人材废阙五刑法失中官至吏部侍郎以待制知邓州】王之道【无为人刚直尚风节宣和间举进士与兄之义之深同科名其堂曰三桂有桐山文集尝梦帝命之曰以尔有功当録其后子十人仕者九人潇至户部侍郎】王绾【合肥人绍兴初为淮西路提点刑狱有平反之誉】陈相【合肥人绍兴末为吏部侍郎有贤能之誉】王兰【之道子乾道中进士累官至防知政事枢密使李宗尝曰磊磊落落惟卿一人光宗时尝应诏上疏愿先定圣志条列八事以闻兰尽言无隠然嫉恶太甚以故同列多忌之所着有奏议】束元嚞【合肥人调通城簿毁淫祀正风俗摄县令以政最闻后知秦州值嵗饥赈济有法全活甚众累官枢密都承防引老归年九十犹课诸孙读书至夜分不倦】汪立信【六安人举进士累官端明殿学士防江招讨大使咸淳间襄阳陷立信移书抵贾似道请用三策不从后过淮似道出师遇之抚其背哭曰悔不用公言至此元将巴延闻其名欲迎取之立信抚案大哭曰吾幸得在赵家地上死竟扼吭而卒巴延曰宋有是人求其家厚恤之曰忠臣之家也子麟为内写机宜文字在建康不肯降元卒走闽以死】密佑【庐州人宋末为江西都统率众与元帅逆战于进贤坪矢下如雨面被矢拔之复战身被四矢三鎗遂为所执不屈而死】元羊仁【庐江人有母及兄弟因兵南下皆为人所掠仁时年七嵗卖汴人李子安家为奴力作二十余年子安怜之遣归踪迹母及兄弟所在仁至其乡求贷亲故厯遍诸家赎之六年乃得二十余口复聚孝友甚笃大徳中旌其家】葛闻孙【合肥人举进士为翰林编修有文名】朱可与【舒城人通书经隠居教授文行兼备】况逵【庐江人少读书有用世志泰定未为光泽令下车之日冨强民素为长史信从畏惮者悉不聴入谒独延见诸生与讲学建云岩书院后为高安令平反寃狱有去思碑】余阙【合肥人天资英迈博学能文至顺中进士为泗州同知擢翰林应奉累官至浙东亷访司佥事至正壬辰权淮南宣慰副使分守安庆以孤军血战死节事闻赠淮南行省平章政事諡文忠本朝諡忠宣命有司立祠祀之所着有青阳集】本朝俞通海【巢县人洪武初从征有功累陞中书平章政事为人性沈机简重出言合宜劳不矜能和不逾节故其征伐所向成功出镇庐州卒追封虢国公】张徳胜【合肥人才畧豪迈沈毅刚果洪武初领兵归附平荆楚定江浙累立战功授縂管复命攻南台镇江宣州俱下之进枢密佥院攻陈友谅于采石斩获甚众没于阵追封蔡国公諡忠毅】廖永安【巢县人元季起义兵保巢湖后以兵来归从征渡江累官同知枢密院事领兵与伪吴战于太湖水浅舟胶遂陷于吴卒追封楚国公諡武敏】朱亮祖【六安人元末为义兵元帅被天兵战败擒诘之对曰生则尽力死则死耳乃壮其言而释之累从征伐以功封永嘉侯】周显【合肥人精悍有胆气骁勇过人初充带刀先锋陞帐前都先锋又以奇功陞骁骑左卫指挥洪武中从副将军李文忠进兵阿鲁浑河与敌战没迎柩赐】徐明【合肥人国初为百户陈友谅攻洪都之新城门从指挥薛显开门突战被执死之明有胆畧善修饰军中号为胎里谎追封合肥县男】陈清【巢县人性勇悍善战元季兵起率众来归累立战功陞都督佥事卒追封合浦侯諡崇武】金朝兴【巢县人元季兵起集众保乡里寻以兵来归以功累陞都督佥事西平羌戎屡着勲绩封宣徳侯征云南卒于防州追封沂国公諡武毅】杨璟【合肥人儒家子读书不事章句元季聚众保乡里率众来归授管军万戸以从征累功官至平章政事封营阳侯卒追封芮国公諡武信】瞿通【合肥人元末江淮兵起通善长鎗号长鎗千户后来归积功至鳯阳指挥使以大都督府佥事致仕卒赠右都督子能嗣】陈文【合肥人早丧父奉母至孝元季挈家来归累官都督佥事南收吴越北定中原东征西讨所向克防卒追封东海侯諡孝勇】桑世杰【无为州人自少慷慨有大志元末率舟师来归为枢密院判官攻张士诚元帅栾瑞于石碑世杰奋戈誓必克其城跃马陷阵遂死之追封永义侯】王珪【合肥人慷慨有大志少为淮西亷访司卒见官长仪卫尊崇辄慨然叹曰将相无种在人为耳元末兵乱募集乡民守庐州自称万户寻来归从征渡江克复太平仍命为万户守之积功陞右军都督佥事】韦权【合肥人少好骑射喜兵法元季从军淮西为列校复来归从克太平累功陞都督佥事】吴复【合肥人有勇畧洪武初以战功累陞都督佥事进封安陆侯卒追封黔国公諡威毅】孙世【巢县人少有勇力屡立战功洪武初为中军都督府佥事卒赠都督同知追封雷春侯諡忠勇】郭奎【巢县人少颖敏元季从余阙学博学能文尤工于诗所着有望云藁】朱文【无为州人洪武初开国功臣守太仓后陞后军都督府都督】徐忠【合肥人父用洪武初任河南卫千戸忠少精武艺从征有功厯陞都督佥事洪武末复以功进封永康侯】郭亮【合肥人洪武中克効勤劳厯转武职后封成安侯】王英【合肥人洪武中累立战功陞后军都督佥事永乐初命掌陕西都司事安静不扰勤于训练卒赐祭】陈瑄【合肥人父闻洪武初任指挥同知瑄以防累功厯陞右都督进封平江伯卒赠平江侯諡恭襄为人□爽英毅喜阅载籍尤精骑射尝督理漕运筑管家湖髙邮湖隄开白塔河通大江自淮至临清建牐四十七所舟楫利之】薛祥【无为州人洪武初为京畿都漕使迁工部尚书出为布政复为工部尚书】郑亨【合肥人洪武中厯任武职以功封武安侯出镇山西邉冦遁迹】孙镇【合肥人洪武中以才能授户部度支主事克尽厥职后陞知河南卫辉府有政声】甯仲英【合肥人累以军功陞前军都督佥事卒子福嗣以功封建平伯】李让【舒城人为驸马都尉封冨阳侯卒追封景国公諡恭敏】张礼【巢县人初为遵化千户从平内难累陞山西都指挥同知命署中都留守在任十有六年军律严明人皆畏服】钱敏【舒城人幼丧父家贫力学事母至孝及中进士乞还乡侍母患疮侍汤药未尝离侧母没庐墓三年事闻诏旌表之】先处良【六安人洪武初以谨慎才干闻于朝廷每加奬谕歴官辰州府通判后陞平阳知府卒于官赐以葬祭】蔚绶【合肥人秉心淳实履行端方洪武中擢户部主事寻迁员外郎克着能声举陞山西右防议永乐初召拜礼部侍郎益励恭勤洪熈初进陞夲部尚书宣徳中致仕卒遣官谕祭为营葬事】巫凯【合肥人洪武中袭父懿百户才能著称洪熈中以功陞都督同知挂征虏前将军印镇守辽东邉方安靖】陈懐【合肥人娴习兵法永乐宣徳中以军功累陞左都督正统中进封平乡伯率兵征勦边冦没于阵追封侯爵諡忠毅】邢寛【无为州人永乐甲辰进士第一授翰林修撰陞侍讲迁南京翰林院侍讲学士】汤鼎【无为州人居祖母丧三年未尝见齿宣徳间举进士授吏科给事中时交趾叛累扰疆上命鼎徃抚之鼎至敷宣圣徳指陈利害夷人慴服乃归侵地奉贡表谢凡私餽金币一无所受中外重之畿志】李春【无为州人正统间进士任兵科给事中有直声擢福建防议有汀盗亲抵巢穴谕降之陞江西左防政时洞酋作乱亦谕使驯服厯在三籓著绩畿志】髙兴【合肥人性至孝父殁哀毁骨立庐墓三年归有白鹊数百随集于宅良乆方去人以为孝感事闻旌表畿志】潘【六安州人登天顺庚辰进士授御史直节为流辈所推按广东振风纪两劾柄兵者之不律时论壮之所着有缶鸣集藏于家畿志】秦民悦【舒城人天顺间登进士擢知广平府公平亷威吏畏民懐立祠祀之官至兵部尚书畿志】薛逺【无为州人进士授主事成化间王师讨两广蛮獠逺督兵饷贼平擢左侍郎进尚书卒　南畿志】张淳【合肥人举进士厯官知吉安府以清节惠政着闻士民思之不置终都御史畿志】沈□【庐州人举进士知莱阳县时县治皆为贼残毁居民流窜者过大丰俊露居视事以抚流亡不朞年居民安堵如故擢御史按山西湖广去奸黜慝时咸服之畿志】曹琥【巢县人任户部主事时言官有获罪者琥疏请扩天恩荣忠直以全治体出为云南寻甸军民府通判迁巩昌知府卒嘉靖改元台臣白其忠赐赠光禄寺卿仍谕祭焉畿志】
　　列女崔氏【宋合肥人包拯子繶妻繶为潭州通判卒拯意崔不能守使左右尝其心崔蓬垢涕泣见拯曰妾生为包妇死为包鬼誓无他也母吕欲诱崔嫁其族人崔曰倘以不义见逼必絶于尺组之下卒不嫁】张氏女【元庐江人嫁为髙垕妻母病目丧明张氏归省抱母泣以舌防之目忽能视州县以状闻褒美之】方氏【合肥人陈顺妻夫蚤卒方抱节自守终其身事闻旌表畿志】何氏【舒城人孔询妻询卒何理訽髪为绳系臂以见志或夺之厉声曰必断吾臂甘贫誓死后以疾终畿志】周氏【无为州人倪景四妻景四蚤丧周矢志自守事闻旌异之畿志】卢聪妻朱氏【霍山人夫死妯娌多诱之嫁朱誓死不二事闻旌表南畿志】赵氏【巢县人叶荣妻夫亡守节有司上其事诏旌表之畿志】周氏【六安州人赵軏妻正徳壬申为贼所掠绐还至家携子女赴水死南畿志】王氏【合肥人正徳辛未贼众至王恐辱抱子女赴塘水死嵗癸巳御史闻人诠大书王烈妇家四字于其门南畿志】失名女【六安州人为贼所掠欲犯之以帕防其头复被以锦衣女辄褫碎之强拥上马复投地大骂遂遇害贼叹曰真烈女畿志】
　　仙释左慈【庐江人于天柱山中精思学道得石室中丹经尤明六甲能使鬼神坐致行厨变化万端曹操召见闭一室断谷朞年出之顔色如故操尝宴賔曰所少者松江鲈耳慈令铜盘贮水以竿钓之即得鲈操曰恨无蜀姜慈曰易得操恐近取即曰前使买锦可报増二十段慈曰诺须臾袖中出姜后买锦者回果云是日得报増锦操出近郊慈携酒一升脯一斤百官皆醉饱操恶其怪欲杀之忽不知所在终不能害】慧满【唐贞观间于大蜀山诵经二十余年忽有白衣造门曰我东海王之少子闻师诵经故此聴受时苦旱慧满令其降雨荅曰水旱上帝司之若盗布天泽罪当殛死慧满曰汝舍身救民我诵经救汝白衣唯而去须臾膏泽随至白衣死于山慧满收而葬之民为立祠】三刀禅师【唐末居庐江显宁院黄巢之乱为贼所执砍之三刀无血世号三刀禅师】义了【合肥人姓钟离尝为进士去从浮屠学名所着为昨梦斋吴正仲为之作诗云不受尘网纒祝髪趋幽屏回视真梦事超然得深省寂然涵虚空梦觉等前境】崔自然【巢县人少好道服松脂法后隠于城南洞中辟谷修炼冬雪寒尝于溪中澡浴海入山虎豹见之皆驯服一日谓其徒曰我为仙官所召语讫而逝有人自豫章来者见之于道今石牀药鼎见存畿志】
　　安庆府【东至庐州府无为州界三百七十里西至湖广黄州府黄梅县界二百一十里南至池州府东流县界五里北至庐州府舒城县界二百一十里自府治至南京七百四十五里至京师四千一百八十五里】
　　【粮一十三万一千八百石零】
　　建置沿革禹贡扬州之域天文斗分野春秋时为皖国亦为舒桐二国地战国时属楚秦属九江郡汉属庐江郡三国初属魏后属呉为重镇东晋始以庐江分置晋熈郡宋齐因之梁置豫州后改晋州北齐改江州陈复为晋州隋初改熈州大业初改同安郡治懐宁唐初为东安州寻改舒州属淮南道天寳初复为同安郡至徳初改盛唐郡乾元初复为舒州五代时初属杨呉后属南唐宋初仍为舒州政和间置徳庆军绍兴中改安庆军庆元初陞为安庆府元改为安庆路属河南行省本朝初改宁江府后复为安庆府直隶京师领县六
　　懐宁县【附郭本汉庐江郡皖县地三国呉为皖城东晋始置懐宁县隋熈州唐舒州皆治此宋元仍旧夲朝因之编户四十二里】桐城县【在府城东北一百五十里夲春秋时楚之附庸桐国汉置枞阳县属庐江郡东汉省梁改置枞阳郡隋初改为县后复改为同安县唐至徳初始改桐城县宋元仍旧夲朝因之编户四十九里】潜山县【在府城西北一百四十里本懐宁县之清朝五照二乡地宋立为四寨仍县元至元中立野人原寨至治间始析置潜山县以山为名夲朝因之编户四十四里】太湖县【在府城西二百三十里本汉皖县地刘宋始置太湖县属晋兴郡因其地有太湖故名南齐置龙安郡隋初改晋熈县后复为太湖县属同安郡宋绍兴间省入懐宁县寻复置元仍旧本朝因之编户五十七里】宿松县【在府城西南二百七十里本汉皖县地元始中置松滋县属庐江郡晋改宿松县梁于此置髙塘郡隋初废郡改县曰髙塘后复改宿松县唐初置严州未几州废以县属舒州宋绍兴间省入望江县寻复置元仍旧本朝因之编户三十八里】望江县【在府城西南一百二十里本汉皖县地晋立大雷戍东晋置新治县属晋熈郡陈于此置大雷郡隋改为义乡县又改望江县属兴州唐武徳间扵县置髙州寻改智州未几州废以县属舒州宋元仍旧夲朝因之编户十五里】
　　郡名皖城【春秋时名】古舒【因古舒国而名又曰龙舒】晋熈【晋名】同安【隋名】形胜其山深秀而頴厚其川迤逦而荡潏【同安志后序】中国得之可以制江表【南唐徐锴潜山诗序中国得之可以制江表江表得之亦以患中国吴孙权克皖而曹魏不宁周世宗平淮而李氏穷蹙】九江之北三楚之南【潜山赋】南濵大江北界清淮【宋地理志】淮服之屏蔽江介之要冲【宋朱绰防壁记】
　　风俗人性躁劲风气果决【隋地理志】尚淳质好俭约【同上】率性真直贱商务农【寰宇记】里多冨饶人善商贾【宋地理志】
　　山川百子山【在府城西一十五里幽胜蔚秀旧有僧寺】大龙山【在府城东北二十里上有龙池元余阙诗皖公揭楚甸兹岭孕竒形翠积枞江浒崇冠吕防城戒途入中林平冈驻我旌延望失来术周览多所经峩峩石矗窅窅岩岫防离离云朝隮粲粲树敷荣闗弓射鸣鴈羣谷振声仰怜山人居俯悦洞下耕苍龙啓春候金虎收光晶权家既非学农用或可明愿言同载者为尔铸阿兵】腾云山【在府城西南一百三十里上有龙庙民扵此祈雨以望云气故名】投子山【在桐城县东北三里宋刘兴言诗三推分汉鼎郊野战羣龙将军偶败北投子空山中周邦彦诗缅懐鲁将军兵败携部曲来投衲子衣解甲饭戎菽谁令名此山后代有余辱】盛唐山【在桐城县南五里又名益唐山汉武帝尝过此作盛唐之歌唐置郡以此山名】樗蒱山【在桐城县东北一十里山有二石状如二人相对樗蒱故名】龙眠山【在桐城县西北六十里宋李公麟归老肆意此山岩壑间因号龙眠居士宋黄庭坚诗诸山何防是龙眠旧日龙眠今不眠闻道已随云物去不应只雨一方田】浮山【在桐城县东九十里一名浮渡山上有三百五十岩七十二峯其中可居可防者三十六西南有独峯直上千仞大江环绕望之若浮故名山半有大通岩飞瀑数百仞尤为竒胜】青山【在桐城县南一百里草木四时皆青故名相传晋有裴仙人者修炼于此中有石屋金鸡洞石鼔】灵山【在桐城县南一百三十里山上有龙池祈雨多应每出云则雨】磨旗山【在桐城县东南一百三十里上有闗侯庙相传侯尝屯兵于此】潜山【在潜山县西北二十里一名皖伯台魏左慈尝居此炼丹上有三峯二岩四洞二池山与皖公天柱三峯鼎峙层峦叠嶂为长淮之捍蔽】皖山【与濳山连一名皖公山本皖伯始封之地唐李白诗竒峯出竒云秀木含秀气青防皖公山巉絶称人意独游沧江上终日淡无味但爱慈岭髙何由计灵异黙然超相许欲往心莫遂待吾还丹成投迹归此地】天柱山【与潜山连其峯最高道书谓为司洞天汉武帝尝登封兹山祀之以代南岳魏左慈炼丹故迹存焉唐李明诗天柱一峯擎日月洞门千仞鏁云雷独孤及诗早嵗慕五岳尝为尘矶碍孰知天柱峯今与郡斋对汉皇南游日望秩此昭配法驾到谷口礼容振荒外燔柴百神趍执玉万方防如今封禅坛惟见云雨晦】三祖山【在潜山县西北二十里梁高僧志公居处有唐僧三祖禅师塔峭壁间刻杜牧金陵懐古诗】玉境山【在潜山县北相传唐时山石忽裂皎然如玉镜一名玉照山宋黄庭坚诗仙人持玉照留在潜峯西】主簿山【在玉镜山之东相传唐相毕诚尝读书于此】龙山【在潜山县东北一百二十里山县蜿蜒如龙】四面山【在太湖县西一十里形方而鋭四面如一】茗山【在太湖县南三十里有梅福炼丹防】白云山【在太湖县东北三十里】鳯栖山【在太湖县东南五十里】司空山【在太湖县西北一百六十里相传为释氏二祖传衣三祖之地山极髙峻山半有洗马池即古司空原唐李白尝避地于此有诗云卜居司空原北将天柱邻雪霁万里月云开九江春】灵隠山【在宿松县北三十里相传马祖禅师于此卓锡】西源山【在宿松县北三十里中有龙井者九泉源益流四时不竭井侧有龙祠祈雨多应】烽火山【在宿松县东北六十里北齐及陈割以为界齐置烽火于此山】严恭山【在宿松县北三十里环亘十余里山出苍术】洿池山【在宿松县南六十里周回十五里上有神祠颇着灵验】马头山【在宿松县八十里峯岫纡回岭嶂屈曲以形似名】小孤山【在宿松县南一百二十里江北岸孤峯峭拔与南岸山对峙如门大江之水至此隘束而出其下深险可畏上有神女庙对彭浪矶故俗有小姑嫁彭郎之语元范梈诗小孤有石如虎蹲西望屹作长江门洪涛万古就绳墨虽有劲势不敢奔掲傒斯诗日落霞明锦浪翻岸倾石峭白云闲乾坤上下雄孤柱吴蜀东南壮此闗】鳯凰山【在望江县南一十里】孝感山【在望江县北一十里唐孝子徐仲源居此】值雪山【在望江县西一十八里上有平冈相传唐李白游此山值雪故名】磨义山【在望江县北三十里山趾有巨石如驼象形上有磨义痕及马蹄人迹又有一孔大如钱许空洞莫测】麒麟山【在望江县北三十里】寳珠山【在望江县北五十里诸山皆低伏此山独突出圆明如珠】大茗山【在望江县西北六十里上有巨石广数丈其平如砥云常覆之又有山对峙名小茗山山上有莲花峯】嵯峨山【在望江县南七十里山势甚高】石楼峯【在皖山东势若楼观】玛瑙峯【在太湖县北一百二十里】集贤岭【在府城北一十五里一名脊见岭】挂车岭【在府城西四十里】分流岭【在太湖县东四十里下有水东南分流】白云岩【在桐城县东一百二十里岩分为二元时有胡僧建两庵于此】石牛洞【在潜山县西北一十五里宋黄庭坚读书于此爱其山谷之胜因号山谷道人中有李公麟画庭坚坐石牛像庭坚诗鬰鬰窈窈天宫宅诸峯排霄帝不隔六谒天门开闗钥我身金华牧羊客羊眠野草我世间高真众灵思我还石盆之中有甘露青牛驾我山谷路】西风洞【在太湖县北一十五里两石壁立穴口濶五尺入内渐狭风从上出草木不生每六七月间环县数里无蚊】龙山崖【在太湖县西三里石壁峭立下有灵湫石上刻诗云波光照影肝胆寒岚气逼人毛发立】大江【环府城之东西南三面东接无为州诸水西南合九江彭蠡之水】南湖【在府治南三面依城古木依天湖浸甚广旧有搴芳堂在湖中宋李师中有记】太湖【在太湖县源出县西东南流入大江】龙南莲若湖【在宿松县南五十里东五里为白荆洿池又东二十里为大伯涝湖又东十里为张冨池下流入望江县之泊湖出雷港口达大江】漳湖【在望江县东北六十里会上流武昌青草诸湖水东北入于□沟至山口镇入江】泊湖【在望江县西四十里合龙南大小伯涝湖诸水汇而为池下流分而东出与杨溪长河合流】鳡湖【在宿松县西南八十里湖水甚阔中有鳡鱼甚大】青山渡河【源出皖山合潜山县西南河水流至府城西南入于江】枞阳长河【源出桐城县东南东流入于江】沙河【在太湖县治西南源出夀州银河水分流东南三百三十里至沙桥渡又东五十里分为二东流入青潭口合皖水】杨溪长河【在望江县南五里河有三十六断其一曰龙潭即唐令麯信陵沈石祷雨处】桐陂水【源出龙眠山穿绕桐城县市下溉营田经三十里流出湖纡回至大江】濳水【出潜山县西北境下流与皖水合】皖水【在潜山县北下流防潜水流府城西达大江宋徐俯诗乆防舒子国惯作北门游山逺三峯出溪长二水流】雷泽井【在大龙山絶顶四时不竭旱祷辄应上有神庙】应梦井【在潜山真源宫唐宗尝梦游于此因赐名】龙井【在真源宫】司马龙井【在望江县菩提寺北冬温夏冷可以愈疾相传尝有紫沫浮井上累日始散识者云此龙涎也】灵泉【在皖山西有大石出泉宋黄庭坚有铭】汤泉【在皖公山上其泉四时如汤可浴】鹤鸣泉【在潜山县西真源宫四时不竭相传白鹤道人尝止于此故名】卓锡泉【在潜山县山谷寺后相传志公和尚卓锡出泉】雷池【在望江县其源西自宿松县界流经县东南积而为池又十五里入大江名雷港元危素雷港阻风诗春风昨夜扫江花遥想归人已到家日暮停舟望江县淮南芳草接天涯】尽忠池【在府城西通大江旧名清水塘元末盗起余阙以淮西宣慰分治安庆城陷赴此死后人为改今名本朝童冀诗荒池落日暝云隂独立空山泪满襟遗老能言当日事寒泉犹照死时心】卧冰池【在望江县南二里晋王祥尝自临沂扶母避地于此人慕其孝因以名池以祥尝卧冰求鱼食母故也】呉塘陂【在潜山县西二十里魏庐江太守朱元光开屯田于此宋王安石诗开国桐乡已白头国人谁复记前游故情但有吴塘水转入东江向我流】翟公隄【在太湖县西南元末县尹翟居仁所筑民至今赖之】杨槎洲【在府境宋端平初移府治于罗刹洲又移杨槎洲至景定初始移治宜城渡今府城是也】桑落洲【在宿松县南一百九十里九江口晋刘毅与卢□战于桑落洲即此】长风沙【在懐宁县东一百九十里唐李白长干行早晚下三巴豫将书报家相逢不道逺直至长风沙元掲傒斯诗长风沙风沙不断行人嗟行人嗟柰君何南风正高北风起大船初湾小船喜移船更傍大船头不独风沙夜可忧更祝行人好心事长江何防是安流】石子港【在望江县北二十里合慈湖诸涧谷水流入武昌湖】
　　土产常春藤【太湖县司空山出唐天寳中尝遣使采取】白术　百合【各县俱出】鲟脍【本府出】
　　公署安庆衞【在府城东北隅洪武二十三年建】
　　学校安庆府学【在府治东洪武五年因山谷书院旧址建正统中重建】懐宁县学【正观门内东旧在府学东正统初改建于此】桐城县学【在县治东南】潜山县学【在县治东南】太湖县学【在县治西】宿松县学【在县治东南】望江县学【在县治北以上俱洪武初建】
　　书院山谷书院【在府治东北今为府学文庙后有祠堂祀宋黄庭坚】二良书院【在府治东祀汉文翁朱邑】近思书院【在府治北祀周程张朱】龙山书院【在桐城治西即太霞宫故址嘉靖间建祀周程张朱黄勉斋防广平】皖山书院【在潜山县舒王台上即天宁寺故址知府胡纉宗以程伊川朱晦庵尝至潜而黄直卿游定夫皆有政绩于潜故创之以祀焉】
　　宫室四望楼【在府治东登眺之顷江淮风景举在目中】正气楼【在府城西二里即金阙墓祠楼之东为感恩亭亭之北为仰髙亭西为大观亭南为求是堂堂之东为书舍舍北为烈夫人祠】潜峯阁【在故州治之通判防宋王安石为通判时读书处将去作别阁诗一溪清泻百山重风物能留邴曼容后夜肻思幽兴极月明孤影伴寒松】天柱阁【在旧郡圃宋郭祥正诗羣山奔来一峯起千丈芙蓉碧霄里老松自作孤鳯凰潮落时生三井水曽宏父诗坐对潜山万髻鬟一峯孤秀独参天】擢秀阁【在潜山县北七里宋陈瓘尝于此读书后擢第黄庭坚因以是名阁自书其匾】三孝堂【在望江县北元至正间建三孝子吴孟宗晋王祥唐徐仲源也】静山堂【在潜山县旧圃宋王安石诗皖城终日静如山府掾应从到日闲后人摘其诗句名堂】三至堂【在府治东宋元丰间杨希元建希元之祖淳化中为郡守父天圣中为通守及希元凡三至郡因名】大节堂【即今府防元季郡守韩建拒盗完城余阙因以大节名其堂并作记以表之】时公亭【在桐城县治北二里相传汉邑令有姓时者以礼义导化民后人为作亭立碑】吕亭【在桐城县北二十五里旧传吕防师次于此】涪翁亭【在潜山县山谷寺与石牛相对涪翁宋黄庭坚别号向子諲为之铭而书之】梳妆亭【在小孤山上】天开图画亭【在府学北面江挹山元余阙诗双池夹行径累榭在云间天外羣峯出地逈沧江环】射蛟台【在潜山县南一百二十里前汉书武帝元封五年冬南巡狩至于盛唐望祀虞舜于九嶷登天柱山自浔阳浮江亲射蛟江中获之舳舻千里薄枞阳而出作盛唐枞阳之歌即此也】皖伯台【在旧太平寺前以周大夫封皖伯而名】孟宗台【在望江县北山阜穹起若台相传孟宗尝为渔官于此邑遗址尚存】舒台【在潜山县南宋王安石尝居此后封舒王因以为名】西溪馆【在潜山县唐刺史吕渭建带山夹沼为一郡胜景】
　　闗梁海门第一闗【在小孤山元天厯中立铁柱于此长三丈有竒】小石桥【在三祖山中宋黄庭坚题诗其上云司命无心播物祖师有记传衣白云横而不渡髙鸟倦而犹飞】
　　寺观天宁寺【在府治东南相传为晋僧逺公道场元燬夲朝洪武初重建寺有超然亭元虞集诗超然之亭何所超双莲孤塔共岧嶤城头疎雨散华至江外断云将树朝晨饭旧从香积化晚风常送海门潮寻源怅望空归去此地安禅试往招】山谷寺【在潜山县西北二十里相传梁僧寳志卓锡之地东北有唐僧三祖大师塔前有溪溪旁有二石曰诗崖曰酒岛】真乗寺【在太湖县西唐建本朝初重建】双莲寺【在府治东北宋殿帅范文虎舍宅为之元至元间重建】投子寺【在投子山宋为胜因寺本朝洪武间重建】青林寺【在望江县治北】报恩寺【左潜山县治东南】大宁寺【在桐城县治东】福昌寺【在宿松县治东已上四寺俱洪武初因旧址重建】真源万夀宫【在潜山县西二十里野人原乃梁白鹤道人鹤止之所宋赐号灵仙观后改今名】真源行宫【在府城内洪武七年建】妙观【在太湖县治北魏建】灵泉观【在宿松县治东梁建元废】崇道观【在望江县治北旧为承休观后改今名已上三观俱夲朝洪武初重建】
　　祠庙皖山祠【在旧懐宁县西北祀周大夫皖伯唐加金紫光禄大夫】朱邑祠【在桐城县治西祀汉大司农朱邑邑病且死属其子曰我故为桐乡史其民爱我必葬我桐乡后世子孙奉我不如桐乡民及死其子如命葬于桐乡民果为立祠嵗时祭之刘无言诗古木森森覆墓亭大农祠在古桐城后来为政应千軰能使斯民独有情】周瑜祠【在潜山县西北二十里】余忠宣祠【在府城东忠节坊忠宣乃元右丞余阙也为元室死节本朝嘉其忠为立祠庙命有司嵗时祭之知府胡纉宗以推官黄突伦以下二十有三人皆从阙死节建议咸祔祀马元王冕诗赤帜南来拥万舟丹心北望独悠悠闗东竞起追秦鹿即墨徒烦縦火牛万里一城三向敌孤军百战七经秋空余千古英雄泪不尽长江滚滚流】神女庙【在小孤山下宋陈简夫诗山存独孤宇庙塑女郎形过客难知误行人但乞灵本朝洪武永乐中尝遣官致祭】麯大夫庙【在望江县治北隅祀唐县令麯信陵】
　　陵墓朱邑墓【在桐城县西二十里】周瑜墓【在宿松县北三十五里】麯信陵墓【在望江县治北墓后有祠唐白居易诗我闻望江令麯陵抚惸攀缘不得去留葬此江湄】余阙墓【在府城西门外二里元末余阙死节贼义之求其尸清水塘中具衣冠葬于此本朝洪武八年封土缭垣树碣墓道以表之】韩建墓【在同安驿东旧没于民居知府胡纉宗得其地而封识之仍建祠于其上】徐仲源墓【在望江县北一十五里母墓之右】
　　古迹皖城【在懐宁县皖城之北本春秋时皖国匽姓咎繇之后汉为皖县献帝时吴孙权克皓城即此】巢城【在桐城县南六十五里其城三重旧号古重城南北川泽左右陂湖】枞阳城【在桐城县东南二百里汉置枞阳县于此梁改置郡至隋又改为同安县】吕防城【在桐城县东南三国时吴将吕防筑】鲁镇城【在桐城县南七十里吴鲁肃屯兵于此】隂安城【在桐城县东南八十里刘宋置隂安县隋开皇间废】同安城【在桐城县东隋大业间置郡于此】山焦城【在桐城县唐开元间移县治山焦地多猛虎毒虺元和间县令韩震焚薙草木其害遂除】皖阳废县【在懐宁县境唐武徳中以懐宁析置皖城安乐梅城皖阳四县未几皆省】青城废县【在太湖县治东四十里魏武遣曹仁所筑后复省入太湖唐武徳间置青城县于此】东陈废县【在太湖县东南四十里齐置陈废】荆阳废县【在太湖县东四十五里唐武徳间置荆阳县于此寻省入太湖】乔公故居【在濳山县北五里汉末乔公居此公二女皆国色孙策克皖自纳大乔周瑜纳小乔后人于其故址建亭名秀英本朝徐贲诗孙郎谋畧周郎智相逢更结君臣义丰姿聫璧照江东都与乔公作佳壻】皖口【在府城西一十里一名山口镇唐李涉尝过此遇盗盗问知为涉闻其有诗名索诗涉赋一絶云春雨潇潇江上村緑林豪客夜知闻他时不用相回避世上如今半是君】
　　名宦三国孟宗【呉望江雷池监鱼官自能结网取鱼作鲊寄母母还之曰汝为鱼官以鲊寄我非避嫌也】晋陶【领枞阳令有能名】唐张知謇【舒州刺史冇惠政武后降玺书存问】独孤及【舒州刺史属嵗饥旱发廪赈贷邻郡庸亡什四以上而舒人独安优诏褒异】麯信陵【贞元中为望江令有惠政亢旱祷雨即应百姓为之立祠白居易为作秦中吟】张万福【摄舒州刺史督淮南盗贼穷破株党】张籍【舒州从事有文名麯令为祠堂记】胡珦【舒州刺史嵗大熟麦一茎数穗闾里歌颂之后卒韩愈作神道碑铭云坊舒之政于兹有蕲盖嘉之也】宋李炳【知舒州太祖征南唐縁淮供亿惟舒尤甚以劳擢侍御史】冯瓉【知舒州境内有菰蒲鱼鳖之利居民采以自给前防御使尽征之瓉以为夺民利奏请蠲除太祖从其请】李孝基【知舒州吏受赂鬻狱以杀人罪加平民孝基劾治三日得其情乃抵吏罪】刘沆【通判舒州有大狱厯嵗不决沆数日即决之人服其能】王安石【通判舒州时文彦博为相荐其恬退乞不次进用以激奔竞之风召试馆职安石不就】黄庭坚【知舒州政暇即吟咏以文学推重于时】吕溱【知舒州精识过人辨讼立断】游酢【知舒州以道学为政士知理学民徳善政】孙之卫【舒州通判时剧盗刘忠驱掠城邑之卫被执不屈为盗所啖食后朝廷官其二子】沈焕【舒州通判政暇不废读书尝以善类凋零为忧及卒丞相周必大伤之曰不能推贤善予有愧于叔晦】黄榦【知安庆府时金人破光山安庆震恐榦筑城阅士卒防僚佐讲究防御之计城成有老妪百嵗二子诸孙舆之至府拜曰老妇为一郡生灵谢是嵗大旱榦祈辄雨其后金人破黄州淮东西皆震独安庆安堵舒人徳之相谓曰生我者黄父也】张徳兴【当宋季起兵屯太湖县司空山以拒元兵者十余年国亡犹死战不降】夏椅【通判安庆府元兵至安庆知府范文虎降椅义不屈仰药而死】元韩建【至正中守安庆群盗四起攻城建屡战却之与民効死以守卒完其城】翟居仁【太湖县尹居官勤政民称颂之为立碑】余阙【至正间为淮西宣慰副使分治安庆号令严而信与下同甘苦议屯田严守备时冦兵环布四外阙屡却之屹然为江淮保障后陈友谅大防兵攻城阙以孤军血战自刎堕清水塘中妻子皆赴井死追赠豳国公諡忠宣】李宗可【元末义兵万户佐余阙守安庆城陷阙死宗可先杀其妻子遂自刎死时又有从事帖木补化助阙守城賛画备御有方城陷亦不屈而死】本朝赵好徳【洪武初知安庆府时草剏之初修理公宇均定赋役民咸便之】陈希文【洪武中懐宁县丞时有指挥毕寅妄奏夺民地希文执法不允寅躬诣县凂希文希文叱出之事闻就令希文鞫其事朝廷嘉其刚直陞青州府知府】胡俨【洪武末知桐城县赋役必验丁产勾摄公事止遣信牌行移公文必于日中决之暇日辄诣学宫劝督儒生后桐城人才独盛者皆其余敎所及】钱性【永乐初知安庆府亷能勤慎志在恤民】王升【永乐初为桐城县丞时黄蘖山虎白昼噬人升祷城隍神三日虎忽自毙邑人至今传之】邵彧【永乐中知安庆府徳性寛厚未尝疾言□色事皆办集六县之民无不爱戴】严頥【知桐城县识达大体每以正风俗兴学校为己任均徭役革私敛奨善惩恶一惟至公故桐人至今以胡俨并称畿志】贺懋【太湖知县寛恕公明人爱敬之称为贺青天秩满保留在任凡十二年政绩愈茂畿志】常信【潜山县丞以亷榦称县西豪民侵官地百余畆信按籍复之以防贫民凡百家尧年地高田五万余畆小旱辄不收信率其民凿河三十余里引呉塘水以溉之频嵗有收民立庙祀之畿志】袁庆祥【尝上书阙下杖几死来知潜山劝农兴学平赋息讼去之日行李萧然民有去后之思畿志】孙衍【知宿松县亷介严肃百废兴举锄强扶弱民赖以安田地多荒而出有常赋衍奏免之去后是思畿志】陈勉【桐城知县勤政恤民豪右多不便而小民颂徳有陈勉再来天有眼之謡畿志】张冕【知安庆府严于恶恶乐善善宿厘革殆尽吏畏民懐安庆治郡称冕为第一畿志】杨茂元【治末知安庆府文章政令炳然可观勤恤民隠小歉则赈小沴则祷嵗甲子旱甚忧形于色徧祀百神天乃大雨嵗大熟民感之畿志】张防【望江县学教谕兴学作士日课诸生寒暑不辍立企徳堂于学祀诸先贤以倡诸生邑人尚佛乃教以家礼民俗丕变畿志】姚岳【治间知宿松县爱民礼士一出于诚豪民逋赋绳之以法秋毫无犯民戴之如父母及移署懐宁政声愈着后卒两邑之民罢市巷哭遗爱在民至今不忘畿志】郭絍【以防政知安庆府冰药之操终始不二后致仕去行李萧然且减于来日至今称亷士云畿志】李一宁【知懐宁县淳实温厚志在爱民不事矫饰冠服敝垢人疑其诈及卒于官囊无数金笥无新衣可殓士民哀恸之畿志】晏殊【潜山知县以清苦自励布衣粝食自处如寒士徳政及民既去士民纪其大者于□爱碑祀于名宦祠畿志】张文锦【知安庆府时值宸濠来攻出府库金县于城上谓守备杨鋭曰师行号令出于君而信赏系于我鋭喜曰戎可以即矣故卒能致濠败绩城以完论功进太仆转副都御史畿志】杨锐【南京羽林指挥守备安庆知宸濠妄作寓意江防及濠至围城众戴板木掘城锐用布一方裼以纸束火药散于所戴木上一时火发尽弃去寇夜成桥接城甚急鋭用大铳伪实以石金鼔迎至城上寇望之奔散即遣人由水穴出烧絶梁相守二十余日知濠卒已懈乃使善泅者入水次闻舟中鼾声即刺杀斩防放舟于江中岸头发火鋭城上震喊相接命指挥崔文纵杀之寇失错而返论功拜都督佥事畿志】崔文【安庆卫指挥宸濠之变攻围安庆二十余日后开门纵杀实文之功事平进署都督畿志】
　　流寓毕諴【河南偃师人常寓郡中读书主簿山仕唐为翰林学士号禁中颇牧后拜相】舒雅【本宣城人好学善属文自江南归宋出知舒州雅恬于荣官以州之潜山灵仙观有神仙胜迹郡秩满即请掌观事在观累年优防山水吟咏自乐遂家于舒】王罕【本成都人徙家于舒以防知宜兴县累迁户部度支副使知潭明州皆有政绩以光禄卿卒即王琪之父珪之季父也】徐俯【本洪州人黄庭坚甥也从庭坚寓同安与洪驹父胡少汲相与赋咏甚适宋绍兴中赐进士累官防知政事】杨万里【本吉水人尝爱潜山水防寓于舒】
　　人物汉文翁【舒人少好学通春秋景帝时为蜀郡守崇尚教化兴学校以变风俗由是蜀文风可比齐鲁武帝时天下皆建学自文翁始后终于蜀蜀人祀之】朱邑【舒人少为桐乡啬夫亷平后举贤良迁北海太守以治行第一召为大司农为人惇厚天性亷正不可交以私自防节俭禄赐以供族党而家无余财及卒天子惜之曰大司农退食自公无疆外之交可谓淑人君子赐其子黄金百斤以奉祭祀】晋何充【潜人风韵淹雅文义见称王导与庾亮并言于成帝曰何充器局方槩有万夫之望臣死之日愿引充内侍则社稷无虞矣及导卒遂防録尚书事充性好释氏以此获讥于世卒赠司空】何凖【充之弟高尚寡欲州府交辟不就初充为骠骑将军劝令仕凖曰第五之名何减骠骑凖兄弟中第五故云充居宰辅权倾一时而凖敢带衡门不及人事唯诵佛经而已其女为穆帝后】南北朝何尚之【潜人仕宋官至中书令立身简约爱尚文义老而不休卒赠司空諡简穆】何昌寓【尚之从子独立不羣所交皆当世名士仕宋厯郡以清白称后为吏部尚书有姓闵者求官自言子骞之后昌寓笑曰遥遥华胄其子敬容亦为吏部尚书铨序明审号为称职出守吴郡政为天下第一】何点【尚之孙容貌方雅博通羣书宋齐累征不起梁武帝与点有旧及践祚召见寻辞疾归兄求弟皆隠遯世谓何氏三高】何佟之【潜人好学三礼师心独学仕南齐为国子助教后为记室防军当时国家吉凶礼则皆取决焉】唐张镇周【舒人武徳间为本州都督到郡就故宅召亲戚酣宴十日既而分赠金帛泣与之别言今日镇周犹得与故人欢饮明日则舒州都督治百姓耳自是境内肃然】徐仲源【望江人事母至孝母疾割股为縻母食而愈贞元间旌表其门改乡曰孝感】曹松【舒州人光化中登第时已七十余矣同榜五人皆年相上下号五老榜授校书郎而卒所着有诗集】五代周本【宿松人瑜之后少勇敢尝独格猛虎从杨行密每战先登防犯矢石身无完肤唐庄宗入洛闻其名召为雄武统军出为夀州节度使拜太尉封西平王本虽不知书而爱重儒士賔礼僚属吏民爱之子邺官至庐州刺史】宋王琪【舒州人儿童时已能诗歌举进士调江都主簿上时务十二事仁宗嘉之性孤介数临东南诸州政尚简静毎疾俗吏饰厨传以沽名誉故待賔客颇阔畧间造飞语谤终不自恤以礼部侍郎致仕】王珪【琪从弟弱嵗竒警出语惊人庆厯初举进士甲科通判扬州累迁至翰林学士承防元丰中拜左仆射封岐国公卒赠太师諡文恭珪为文阖侈瓌丽自成一家当时朝廷大典策多出其手】李公麟【舒州人元佑进士为泗州録事防军公麟好古博雅长于诗多识竒字自夏商以来钟鼎尊彛皆能考定世次辨别款识为考古图善丹青妙絶冠世黄庭坚谓其风流不减古人弟公权公寅亦举进士有名】李亮工【舒州人举进士以文名缙绅间与苏轼黄庭坚游有诗唱和】李元中【舒州人举进士工书翰追踪钟王与李公麟李亮工同时登第号龙眠三李】张汉卿【桐城人监兴国军筦库与太守论事不合即和陶潜归去来辞归隠三十年后宰相赵汝愚特荐之】王日休【舒人诲诱后学尤为谆切尝撰速成模楷一书】元冯三竒【懐宁人至顺初进士为光山尹迁国史编修预修辽金宋三史】王幼学【望江人笃志力学尝读朱子通鉴纲目苦其援引幽邃句读疑难乃博采经传着为纲目集览以便学者】陈道夫【怀宁人余阙辟为怀宁尹助阙守城屡挫强敌城陷死之】本朝栁升【懐宁人洪武永乐中从征累立战功封安逺侯卒追封融国公諡里愍】霖【懐宁人举乡贡擢监察御史革除间靖难兵起被执抗言死之】汪善【潜山人由太学生厯官勤慎有才辩累陞大理寺左少卿】吴升【懐宁人登宣徳癸丑进士第拜工科给事中有直气遇事敢言寻陞浙江布政司防议政绩着闻】姚旭【桐城人正统辛未进士刑科给事中敷奏详明直声动朝端谪判郑州清慎自励擢南安知府尽心民事而犹以学校为先雨旸愆期毎祷辄应擢云南防政致仕畿志】刘钰【懐宁人凝重简静不妄言笑居家孝友有古人风景泰丙子乡贡任绍兴通判诚心爱民民不忍欺租税防期无敢后者平余姚巨贼民尤徳之祠以祀焉南畿志】韩隆【桐城人国子生知永安县县初建隆至筑城建学创公署新祀典除虎患息巨寇造浮梁民甚徳之借留厯十二年卒民立祠祀之畿志】方佑【桐城人天顺间进士授监察御史风采凝峻人不敢干以私凡所巡厯目为真御史广西全城之功最竒为忌者中伤出知攸县县称治擢桂林知府甫八月致仕归结屋万松间足不及城市超然自得为皖中人望畿志】叶华【懐宁人天顺丁丑进士知沂州民苦逋赋疲于转输华奏请厘革咸得其宜至今民犹赖之卒立祠祀焉畿志】程亨【懐宁人天顺间以国子生擢监察御史所巡厯有声转江西按察司佥事平南贑巨盗寻督学校品士精审人服其明畿志】江济【桐城人成化丙戌进士清丰知县有善政擢监察御史风采凛然人莫敢犯卒于云南旧衣仅数袭人服其清畿志】王瑞【望江人成化间进士厯吏科都给事中正色立朝多所建白尝抗言内宠滋甚词气激切又劾幸进者若干人降黜有差京城地震上疏诋权贵或危之瑞曰苟有利于国死生非所计也陞湖广布政司右防政致仕卒畿志】李璡【懐宁人成化间进士兰溪知县惠法兼济治行着闻被召入京民有来何暮去何速之謡拜太仆寺丞擢贑州知府时大水且疫璡百方拯救多所全活爱民礼士政化大行闽广盗入境我师失利势甚猖獗璡筑属邑城凡五督师深入备尝劬勚二年擒灭论覈功罪因被谗谪判大同卒畿志】余顺【安庆卫人成化间进士知安吉县创学建仓锄强扶弱政有便于民者攘臂为之竟以介忤当道落职及归杜门足迹不入公府虽宴防亦不赴畿志】李淳【太湖人治间进士刑科给事中抗直敢言多所禆益忤逆瑾下狱重罚淳不少沮言时政六事首及储贰不报擢浙江按察司佥事平浙东剧盗调广西平府江土猺卒于官畿志】周玺【太湖人从戍庐州治问进士任给事中累官顺天府丞逆瑾柄国锦衣指挥杨玉附之势甚薰灼文移乖式玺峻拒之瑾怒杖于朝者三竟卒瑾诛赐祭畿志】余【桐城人正徳间进士授监察御史执法敢言以塩法忤中贵杖几死谪判安陆知沣州政号亷平擢江西佥事弭湖西大盗陞四川兵备副使区处畨夷邉境宁谧转按察使寻卒畿志】鲁敏【懐宁人领乡贡厯临江府教授行谊着闻居官模范端凝训廸有法餽遗一无所受贫者周之士多成就既去诸士恋恋不舍及卒有过皖者尝哭祀其墓畿志】
　　列女黄氏女千金【潜山人许嫁张生大中未嫁而大中卒父意欲改议千金曰天有二日乎父卒事母孝邑中有求聘者母许之千金再拜而起伏父木主前号泣以簮刺目逾三月而卒时年十九事闻旌表其门畿志】胡氏【望江人钱某妻也早寡至正问以守节旌其门翰林承防欧阳为题匾畿志】钱时妻孙氏【桐城人时任刑部主事有罪当刑孙与之诀拔髪为缕系臂自矢时有诏问死者之妇安归孙伏地请曰臣有寡姑愿赐不死归养许之乃收尸骸骨以归既七月乃生遗腹子惠守节四十三年年七十而卒畿志】张氏【懐宁人严文昌妻文昌蚤卒张为守节事闻旌表畿志】陈氏【宿松人年二十夫卒陈日夕奠哭守节终身虽亲戚亦罕见事闻旌表畿志】王寛妻张氏【太湖人适望江王寛寛卒张年少家贫纺绩以养其姑姑怜其苦欲嫁之张啮指剪发以誓姑乃止守节二十六年事闻旌表畿志】陶氏四节妇【桐城人陶镛妻钟氏镛子继娶方氏继子亮领景泰癸酉乡荐妻王氏妾呉氏镛继俱蚤丧钟方各守节亮亦蚤卒妻妾共防一室抗节终其身有司上其事诏表其门曰陶氏三世四节畿志】汪世衡妻戴氏【桐城人正徳间遇流贼欲驱掠之戴抱栁树不动贼以刀厉其颈戴厉声曰何不速杀我贼怒遂杀之畿志】
　　仙释白鹤道人【梁武帝时方士爱舒州濳山竒絶时有浮屠寳志者亦欲之武帝命二人各以物识其地得者居之道人以鹤止防为记寳志以卓锡防为记已而鹤先飞去忽闻空中锡飞声遂卓于山麓而鹤止他处遂各以所识筑室焉】闾丘方逺【宿松人初居庐山学修真出世之术唐昭宗累诏不起赐号妙有大师景福中居余姚大涤洞钱镠奏号同先生天复中尸解后有见之仙都山者】崔之道【舒城人为真源宫道士尝见二仙人对奕与一奕子令吞之自此言祸福辄应后尸解】李斯立【居东山灵隠观尝从苏轼游年逾八防作诗不凡如岩溜连云冻溪梅带雪香有意峯峦千嶂出无名花草百般香皆佳句也】灿禅师【自达摩入中国以衣鉢相传至灿为三祖讲法于舒州之皖公山卒葬山谷寺】












　　明一统志卷十四
&lt;史部,地理类,总志之属,明一统志&gt;
　　钦定四库全书
　　明一统志卷十五
　　明　李贤等　撰
　　太平府【东至应天府溧水县界一百一十里西至和州界三十里南至宁国府宣城县界七十里北至应天府江宁县界五十里自府治至南京一百五十里至京师三千五百九十里】
　　【粮四万九千石零】
　　建置沿革禹贡扬州之域天文斗分野春秋时呉地后属越战国时属楚秦属鄣郡汉为丹阳郡地晋属丹阳宣城二郡成帝时侨立淮南郡及当涂县治于湖后又侨立豫州治芜湖刘宋以来或治姑孰或徙于湖又并淮南入宣城郡亦治于湖隋省芜湖等县以当涂属蒋州唐以当涂置南豫州寻废州以县属宣州五代时南唐于当涂立新和州后改雄逺军宋改为平南军后陞为太平州元陞为太平路属江浙行省本朝改为府直京师领县三
　　当涂县【附郭本汉丹阳县地晋分丹阳置于湖县东晋成帝时以江北当涂流民南渡者众乃于于湖侨立当涂县及淮南郡隋初罢淮南郡徙当涂于姑熟属丹阳郡唐初于县置南豫州寻废州以县属宣州后以丹阳县省入属升州寻复旧南唐属雄逺军宋属太平州元仍旧本朝因之编户一百三十九里】芜湖县【在府城西南六十五里本吴鸠兹邑汉置芜湖县属丹阳郡以其地卑蓄水而生芜藻因名晋于芜湖侨立豫州又分立逡遒县兴宁初以宣城郡移治芜湖后还治宛陵宁康初又于芜湖侨立上党郡及襄垣县后省芜湖入襄垣隋初省襄垣入当涂唐以芜湖为当涂属镇南唐复置芜湖县属升州宋初属宣州后属太平州元仍旧本朝因之编户三十三里】繁昌县【在府城西南一百六十五里本汉春谷县地属丹阳郡晋属宣城郡东晋侨立襄城郡繁昌县后罢郡以县属淮南郡陈属北江州隋以繁昌并入当涂南唐复析置繁昌县属升州宋初属宣州后属太平州元仍旧本朝因之编户一十二里】
　　郡名姑孰【古名】当涂【晋名】
　　形胜姑孰冲要密迩京畿【南齐诏】龙山南指牛渚北临【陈宣帝诏】江山之胜天下之竒处【宋曽巩记】左天门右牛渚铁瓮直其东石头枕其北【宋洪遵壁记】采石之险甲于东南【姑孰志序】
　　风俗士质而静民俭且淳【宋牟子才作七先生祠记其士质而静既少驰骛之观其民俭且淳又无华丽之悦纯一平实易以理晓】其民安其物阜【郡国志】千里风烟同乐国万家歌吹共春台【宋杨灏诗】民尚敦厐士知勤学【郡志】
　　山川白纻山【在府城东五里本名楚山晋桓温携妓游山奏乐好为白纻歌因名山椒旧有四望齐云二亭王安石诗白纻众山顶江湖下萦带浮云卷晴明可见九州外登临信地险俯仰知天大】黄山【在府城西北五里世传浮丘翁牧鸡于此亦名浮丘山山上旧有宋离宫及凌歊台怀古台誓清堂并浮圗在焉】金山【在府城北一十里山出铜与金类古所谓丹阳铜是也又繁昌县西南五十里有铜山亦出铜】龙山【在府城南一十里旧经载孟嘉落防事按龙山当在江陵而郡志云桓温尝以重九日与僚佐登此疑必温移镇姑孰时事也】九井山【在府城南一十里山有九井世传晋桓温所凿元和志殷仲文九月九日尝从温登九井赋诗即此王安石诗沿崖涉涧三十里高下荦确无人耕扪萝挽茑到岩趾仰见吹泻何峥嵘】花山【在府城东南一十里】相山【在府城东十七里】钟山【在府城南十八里】石城山【在府城东二十里有石环绕如城唐罗泰有石城记周成王时楚熊绎受封于此上有八角井饮马池驾鼓台按楚封丹阳在归州谓封于此者非是】采石山【在府城北二十五里牛渚北昔人于此取石因名临江有矶曰采石唐李白尝乗月与崔宗之自采石至金陵着宫锦袍坐舟中即此】寳积山【在采石山北山有古取铜坑一所寳积之名取此】连矶山【在当涂邉大江矶石相连晋谢眺尝于此赋诗】牛渚山【在府城北二十五里下有矶曰牛渚去采石矶仅一里旧有险要备御之地亦名然犀浦世传下多怪物晋温峤燃犀照之须臾见水族覆火竒形异状或乗马车着赤衣帻其夜梦人谓曰与君幽明道别何意相照即此李白诗絶壁临巨川连峯势相向乱石流洑涧回波自成浪但惊羣木秀莫测精灵状更聴猿夜啼忧心醉江上】青山【在府城东南三十里齐宣城太守谢朓尝筑室于山南又名谢公山宋郭祥正诗三峯连延一峯尊龙山白纻如儿孙重冈复岭控官道北往金陵真国门石崩废井谢公宅仆断碣长庚坟斯人白骨已化土英气往往成烟云】甑山【在府城东三十里上有龙窟遇嵗旱人多焚此窟以起龙往往得雨】天门山【在府城西南三十里二山夹大江东曰博望西曰梁山对峙如门亦名峩眉山又名东梁山西梁山李白诗天门中断楚江开碧水东流至此回两岸青山相对出孤帆一片日邉来】褐山【在府城西南三十五里临大江五代史杨行密攻赵锽战于褐山大败之又九国志田頵与冯铎帅舟师战于褐山皆此也宋梅尧臣有诗】灵墟山【在府城东北三十五里世传丁令威学道飞升于此山椒坛址犹存山有洞后有井大旱不竭李白诗丁令辞人世拂衣向仙路伏炼九丹成方随五云去】翰辟山【在府城东北四十里梁大同起居注云九年往姑孰翰辟山采石墨】马鞍山【在府城西北四十里慈湖港口旧有神祠吴赤乌二年所建】琵琶山【在府城东北四十里以形似名】望夫山【在府城北四十里昔人往楚累歳不还其妻登此山望之乃化为石唐王建诗望夫处江悠悠化为石不回头山头日日风和雨行人归来石应语】葛阳山【在府城北四十三里上有石洞藤萝蔽隠洞前有方石相传为葛仙翁棊局】慈姥山【在府城西北四十五里出竹堪为箫管厯代尝取以给乐府亦名鼓吹山】横望山【在府城东北六十里即春秋楚子重伐吴所至之地其山四望皆横故名】灵山【在芜湖县西南五里大江中旧名孤圻山亦曰战□山晋桓温城赭圻宿鸟惊啼温谓官军至一时惊溃】赭山【在芜湖县东北五里江南志汉丹阳郡北有赭山丹赤故郡名丹阳】驿山【在芜湖县北八里临大江南唐时设馆驿列市肆于此故名】赤铸山【在芜湖县东北八里旧经云楚干将铸劔之地】神仙山【在芜湖县北九里上有磨劔池砥石人足膝遗迹】荆山【在芜湖县东一十六里东南麓有大石下有一穴上有纹相传古有穴此而出又一石相对有古僊鹤足迹】白马山【在芜湖县南三十里上有石洞冬间有燕集洞中至春初不见俗称为燕洞山下有白马庙】公孙山【在繁昌县治西世传公孙捷所居旧有庙今废下有公孙桥】磕山【在繁昌县南一十里上有龙池流泉不竭】覆釡山【在繁昌县南一十五里山顶如平掌有古庙址井泉冬夏不竭】鳯凰山【在繁昌县西南二十里上旧有延禧观宋郭祥正有寄鳯凰山张居士诗】老山【在繁昌县东北三十里山有三峯曰老子方大有石室案几洞门石上有拄杖迹】浮丘山【在繁昌县亦名隠玉山有二峯第二峯有石坛亦乡民祈祷之所】马仁山【在繁昌县东南六十里旧经云山石类人马状旧名马人唐时有石马妖鸣命断其首改今名山有五峯曰韬玉龙首马人罗汉双柱有石庵观音岩双猫石唐处士王冲霄处此】隠静山【在繁昌县东南七十里相传为晋杯渡师道塲山有五峯曰碧云桂月鸣磬紫气行道又有宿猿岩喷云泉】蟂矶【在芜湖县西南七里大江中蟂老蛟也今矶南有一石穴广一丈深叵测盖蟂所居宋黄庭坚书蟂矶云蟂似蛇四足能害人汉贾生所谓偭蟂獭以隠处者也】七矶【在芜湖县西北一十五里又名碛矶陈周文育袭盆城徐嗣徽引齐人渡江据芜湖列舰于青墩至七矶以断文育归路即此】三山矶【在繁昌县东北四十里宋陈尧佐尝泊舟矶下有老叟曰来日午有大风宜避之尧佐信其言至期果大风暴至行舟皆溺尧佐独免又见前叟曰某江之逰奕将也以公他日当位宰相故相告耳】慈姥矶【在繁昌县西北四十里矶上刻界碑二字注云北润州上元界南宣州当涂界乃唐刻也】大江【在府城西北五里】鲁明江【在芜湖县西南三十余里与繁昌县分界旧经鲁仲明居此至今称鲁港按十国纪年孙孺与杨行密战行密将台蒙于鲁江作五堰以轻舟给杨行密军食即此】丹阳湖【在府城东南七十里亦名路西湖周匝百余里当涂与溧水以湖中为界李白诗湖与元气连风波浩难止天外贾客归云间片防起游莲叶上鸟宿芦花里少女棹轻舟歌声逐流水】天城湖【在当涂县又名天圣湖】大信河【在府城西南二十五里江自天门山南骊为夹河曰大信下达采石入大江宋徐俯诗便风击鼔大平州斜日落帆大信口即此】新河【在采石东牛渚矶屹然控江流之冲水势湍激大为舟楫害宋庆厯初命开新河于矶后南接夹河北达大江舟行遂获安济】黄池河【在府城南六十里东接固城河西接芜湖县河入大江南至黄池镇北至宣城县界】姑孰溪【在府城南二里一名姑浦有港旧经城中宋建炎中郡守郭伟始筑新城限溪流于外西入大江李白诗爱此溪水闲乗流兴无极漾楫怕鸥惊垂竿待鱼食波翻晓霞影岸叠青山色何处浣纱人红顔未相识】白壁水【在府城北三十里唐李白有过白壁水翫月诗】慈湖水【在府城北六十五里吴将笮融于此屯兵晋陶侃与苏峻战于慈湖又侯景之乱兵至慈湖梁人大恐皆此】芜湖水【在府城西南八十里源出丹阳湖西北流入大江汉末尝于湖侧置县】鼍浦【在府城南李聿任歙州刺史经此浦有鼍魅幽聿于潭中领聿妻子就任凡三年聿从潭中出往寻妻子妻子不识聿学法斩鼍魅妻子始识之】泥浦【在繁昌县东一十五里宋杨万里有诗】鸠慈港【在芜湖县东四十里左传吴伐楚克鸠兹即此地舆地志以为臯慈】狄港【在繁昌县西南二十里与赭圻城相属西对无为州乃江流险要处杨万里有诗】桓公井【在白纻山晋桓温所凿李白诗桓公名已古废井曽未竭石甃冷苍苔寒泉湛孤月】谢公井【在青山路侧山岭又有谢公池齐宣城太守谢眺所凿李白诗青山日将暝寂寞谢公宅竹□无人声池中空月色荒亭衰草徧废井苍苔积唯有清风闻时时起泉石】白云泉【在青山白云寺味甚甘大旱不竭俗名虎跑泉】龙泉【在龙山俗传晋杯渡禅师登山渇甚罗浮尊者为卓锡于山泉涌出】西湖池【在芜湖县治西北】青堆沙【在府城南二十里周文育克徐嗣徽于此】虎槛洲【在繁昌县东五十里宋沈攸之王休仁屯军于此以破孙冲之于赭圻又陈侯瑱进军虎槛洲与齐王琳合战亦此地】
　　土产莼菜【各县出】鲥鱼【大江出】乌昧草【宋范仲淹以太平州所食乌昧草进呈乞宣示六宫戚里用抑奢侈】
　　公署建阳卫【在府治西南洪武三十五年建】
  </div>
  <div class="pagination">
   <a href="明一统志_page6.html">
    上一页
   </a>
   <span>
    ...
   </span>
   <a href="明一统志_page2.html">
    2
   </a>
   <a href="明一统志_page3.html">
    3
   </a>
   <a href="明一统志_page4.html">
    4
   </a>
   <a href="明一统志_page5.html">
    5
   </a>
   <a href="明一统志_page6.html">
    6
   </a>
   <span class="current-page">
    7
   </span>
   <a href="明一统志_page8.html">
    8
   </a>
   <a href="明一统志_page9.html">
    9
   </a>
   <a href="明一统志_page10.html">
    10
   </a>
   <a href="明一统志_page11.html">
    11
   </a>
   <a href="明一统志_page12.html">
    12
   </a>
   <span>
    ...
   </span>
   <a href="明一统志_page8.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
