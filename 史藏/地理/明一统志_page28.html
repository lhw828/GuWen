<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 28 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 28 页/共 66 页
  </h1>
  <div class="content">
   公署袁州卫【在府治东本朝洪武元年建】
　　学校袁州府学【在府治东唐乾元初自州南移城西宋皇祐中改建于此李觏记本朝宣徳八年重建】宜春县学【在府城北门外宋建于秀江之北元徙于此本朝永乐中重建】分宜县学【在县治东宋初建县西五里宣和间迁清源渡嘉定间复建于西郊本朝改建于此】萍乡县学【在县治西唐初建于县东南宋绍兴间徙尉司之右乾道初复徙于县西车田本朝移建于此】万载县学【在县治东双虹桥之西宋庆厯间建崇宁间徙桥东南乾道中复旧址本朝洪武初重建】
　　书院南轩书院【在东湖上中有张南轩栻祠嵗时祀之】钤冈书院【旧在分宜县东宋建邑庠书院遂废淳祐初邑宰王杭卜西郊建祠堂以祀周濂溪张横渠程明道程伊川朱文公仍扁曰钤冈书院】胡安之书院【在萍乡县东二里宋胡安之读书之所安之甞受业于朱子】宗濓书院【在萍乡县东五十里宋濓溪周先生监税卢溪镇时立书院以授门人后人即其地建祠又于县治南立濓溪书院皆祀焉】张岩书院【在万载县治东临江儒学教授张千崖立有礼殿以祀先圣有祠以奉周程张邵司马六君子虞集记其事】
　　宫室多胜楼　浮香楼【俱在府治宋建】梯云楼【在府城南仰山庙右宋时建塑孔孟像于上】飞泳楼【在萍乡县治西宋绍兴间创为放生亭后县令王谦改建是楼取鸟飞鱼泳之义为名傍有双清亭元燬本朝洪武初重立】稽古阁【在府学内宋淳熈间郡守张枃建】栖霞楼【在府城内旧髙真观宋建王钦若诗春渍苔纹沿石塔月含松韵杂琴声题刻犹存】四藤阁【在府南仰山寺宋朱文公帅湖南经游此为学者讲道阁下郡士李长民等皆受教焉】潺潺阁【在府南仰山庙右自溪前引水绕庙潺潺有声留题者甚众宋娄乾曜诗一派泠泠绕槛清尘襟洗涤自凉生夜深好梦才惊破疑是半天风声】庆丰堂【在府治内宋祖无择建取年谷屡登之意自为记并十闲咏有曰青山日相对闲看白云生谁谓无心出中含济物情】劲节堂【在府治内宋赵资道诗为爱青青竹一林旋开庭宇占清隂风前萧瑟声敲玉月下玲珑影碎金】尊徳堂【在府治内宋淳熈间郡守周必达建其弟必正记】勤顺堂【在府治内宋开禧初郡守罗克开建取韩愈郓州溪堂序上勤下顺之语以名林坰记】南园道堂【在府治内宋宣和间郡守辛炳建诗云有节松筠方直操无言桃李渐成蹊】清心堂【在府治内宋赵资道诗燕坐都忘尘虑萦小桥横絶跨幽亭涟漪池面银开鉴涤荡庭心玉展屏】四益堂【在府治宋郡守张枃建刻其父浚所书四益碑于其中】落梅堂【在府治内宋王孝先诗谁将三弄笛吹向五更初】无讼堂【在府治内宋建炎间郡守阮阅建并记】景韩堂【在府学右唐韩愈甞刺袁州宋绍兴间郡守陈烯立此堂以寓景慕之意黄□有记】读书堂【有二一在万载县东北四里刘宋谢灵运读书处一在仰山东唐郑谷读书处】丛桂堂【在府学内宋嘉定间建林坰记】瑞禾堂【在府治左宋大观间仰山寺园中产谷一本两茎七穟张商英进瑞禾图后人因建堂】居敬堂【在分宜县治左宋淳祐间县令李宏规建】劳拙堂【在萍乡县治后旧名莞尔宋淳熈间宣教郎王谦更今名自为记王廷珪诗君侯本学道与世疑阔疎拥防听衙鼓堂下一事无不为赫赫名诡众以自殊催科虽云拙于今乃贤欤】视学堂【在分宜县学左治末建提学邵寳书扁主事杨循吉记省志】钤山堂【在分宜县学傍内翰严嵩建尚书张澯记省志】需宴亭【在府治南唐天寳间太守房琯建公暇宴耆民于此元和初刺史王涯刻李华所撰房琯徳铭于石栁宗元书其碑隂】疏泉亭【在府治内宋天禧间袁延庆倅是州民罹火灾延庆疏李渠以备火民甚便之因名疏泉且筑亭于上自为之记】徐仙亭【在萍乡县西三里世传有徐仙人修道于此宋绍兴间县丞卓津建亭壁间题咏甚多】去思亭【在府治东嘉靖初郡守罗辂有惠政移贑郡民思之故建都御史刘琬为之记省志】宜春台【在府城内东南隅髙五十丈郡人登览之地宋建炎中郡守即此立祠以奉仰山之神李觏诗谪官谁住小蓬莱唯有宜春有古台千里待看毫末去万家攒作画图来】鳯凰台【在府城内枕城为台楼观突兀松竹交翠上有鳯台观】读书台【在分宜县北二十里台西有车书巷后有石仓前有洗砚池相传唐罗隠甞读书于此钟山侧又有卢肇读书台邓廷闻诗钟山髙髙钟水緑昔有佳人在幽谷台荒只见草萋萋万卷不留谁更读】黄真人台【在分宜县南五十里台有巨石夷坦相传晋时有黄大古者修炼于此】
　　闗梁画舫桥【在府城外跨秀江元至正间建本朝洪武初重修】湛郎桥【在府城东十里旧名赤板唐贞观初宜春人彭伉登第其妻与郡吏湛贲之妻姊妹也妻族贺伉坐上皆名士独饭贲于后阁贲自是力学一举擢上第伉方过此桥闻之失声坠驴故袁人谑曰湛郎及第彭伉落驴又名落驴桥】化龙桥【在分宜县治东宋淳祐间建尚书章颖书额】谢恩桥【在分宜县西七里宋承事郎夏侯绩每受宸命必于桥上谢恩其后侄公锡孙士章相继登第皆拜恩于此故名元虞集诗过双虹举风生驷马驰淮因桥下水重见拜恩时】通济桥【在分宜县南一十五里旧名登龙榜本朝正统十四年重修改今名】萍实桥【在萍乡县治西杨呉时建以楚昭王渡江得萍实为名本朝洪武初重建】宗濓桥【在萍乡县东五十里宋周濓溪建后人慕之因名】妙济桥【在萍乡县东五十里宋建】南浦桥【在万载县治南元大徳间建三桥俱本朝洪武初重修】锦江桥【在万载县北三十里元邑人敖玉溪建欧阳为记】香水渡【在萍乡县西北七十里醴陵县界相传即楚昭王渡江获萍实处】
　　寺观崇胜寺【在府治北唐建内有竹尊者轩及白莲庵】太平兴国寺【在仰山宋赐碑记并三塔记】慈化寺【在府城北一百二十里寺常聚僧千人以上皆本朝重建】福胜寺【在分宜县西三里呉寳鼎初建宋黄庭坚记】寳积寺【在萍乡县治南旧名星居唐建宋黄庭坚为记】永昌寺【在萍乡县治西唐建】崇信寺【在万载县治南旧名广慧唐建以上三寺俱本朝洪武初重建】崇福观【在府治东晋建】靖严观【在府治北旧名龙兴晋建】洞灵观【在分宜县南五十里晋建以上三观俱本朝重建】崇真观【在萍乡县东九十里晋建因易退陈耽杨惠三真人修炼于此而名唐改为通元本朝改今额】广报观【在万载县治西宋建元燬本朝重建】
　　祠庙楚昭王庙【在萍乡县北七十里世传楚昭王当呉入郢时驻于楚山之巅后人因立庙祀之然山甚陡峻上无水一夕风徙于山下境内行祠有五皆灵异】甘卓庙【在萍乡县东五十里晋甘卓从元帝渡江有功拜豫章太守甞领兵萍乡东死于王敦之难庙食于此灵应显著本朝重建有司春秋祭祀】册冈庙【在萍乡县南一十里晋末邑人潘徽罗薮傅康三人纠民兵捍寇及卒邑人立庙祀之宋祖无择甞祷雨有应本朝重建】阅城君庙【在分宜县西二十五里相传有阅城人温姥者产龙伯有灵异阅城祠之唐大和间卢防常梦龙伯谓曰君将为江西县令防后果宰分宜为立庙卢肇记】天符庙【凡三所一在萍乡县南二里山顶有井人疫乞井水饮即愈一在县西三十里一在县东七十里皆灵异】仰山祠【在仰山相传昔有邑人徐璠舟行过大孤山有二萧生云居宜春仰山遂同载而归至浦东告别期至石桥相访后徐至其处见二龙乃知为仰山神唐防昌中一夕雷雨移庙于郡南文明乡宋赐祠额曰孚惠元重修袁人事二神至谨祷无不应本朝封大仰山之神春秋祀之又分宜县钤冈有行祠即神维舟处】韩昌黎祠【在府学右唐昌黎韩愈甞刺袁州宋祖无择为立祠】郑都官祠【在府城北七里宋郡守祖无择建祀唐都官郎中郑谷】祖无择祠【在府学无择治袁有美政郡人祀之】忠烈祠【在府治北旧为东岳庙嘉靖初改祠祀岳武穆王及其将王贵】报功祠【在府治南旧为龙王庙嘉靖初改祠祀唐刺史李将顺嵗时致祭】黄太常祠【在分宜县治右正徳末建祀太常子澄因其故第剏祠云】
　　陵墓宜春侯墓【在府城东南侯汉长沙定王子成也旧呼为定王冢】习凿齿墓【在分宜县北八十里凿齿襄阳人仕晋为治中避秦苻坚居万载县卒于此】袁璞墓【在府城东北三里璞梁人墓前有石翁仲石兽】湛陀墓【在府城东三十里陀梁宣猛将军】郑谷墓【在府城北二十里宋陈侁诗榛芜四尺土风雅三百篇】李宪墓【在分宜县西南三十里宪唐李晟第三子为袁州刺史卒于此】徐墓【在万载县北五十里】夏协墓【在府城南蟠龙山协宋孝宗后父也追封信王】
　　古迹萍乡古城【在萍乡县东五十里晋元帝渡江使甘卓领兵抵此一名甘卓垒】康乐城【在万载县东二十里晋旧县刘宋封谢灵运为康乐侯即此地】北墅【在府城北七里宋郑居仁创为游观之所中有悠然等亭】葛仙坛【在萍乡县罗霄山颠即晋葛洪修炼处坛生二竹风动如扫人谓之扫坛竹】卢肇宅【在宜春县学中有洗砚池产緑毛龟昔有数龟游池上未几与计偕者多髙荐】石室【在萍乡县东五十里数室相连素壁如雪】石锅【在万载县南七十里巨石中有泉天欲雨则云气自水中起如炊烟故名】石笋【在万载县南十五里相传为唐钟传故宅宅傍有石如笋屹立因呼其地为石笋坑】三絶碑【在府学内丛桂堂前宋郡守祖无择建学旴江李觏记京兆章友直篆额河南栁淇书世号三絶元修庙学碑出尘土中置于此】
　　名宦唐应智顼【武徳间袁州刺史时大乱之后智顼与民休息镇以清浄民安乐之】房琯【天寳间宜春太守首立学宫建文宣王庙改创州治李华撰其徳铭曰昔抚宜春列邦是式】阎瑜【广徳末袁州刺史当兵革后専务教化招集叛亡四民复业及改抚州袁民蚁从吏莫能止】萧定【袁州刺史劝桑稼均赋税集徕游口大厯初考察天下刺史治最定为第一】栁浑【大厯间袁州刺史酌古良牧之政宜于今者奉而行之】崔倕【建徳初徳宗求可当良二千石者以倕权为袁州刺史朞月有成诏书显就加真秩】韩愈【元和中袁州刺史州人以男女为过期不赎则没入之愈悉计佣得赎所没归之父母者七百余人因为定禁奏推之天下遂着为令】邓璠【元和中摄袁州刺史兴崇学校民皆乐于从事有古循吏之风诏令再任】李将顺【元和间袁州刺史引仰山水入城以通舟楫郡人利之目曰李渠】李徳裕【大和间为袁州长史奬掖士类暇则吟咏自若不以迁谪介意】五代韦建【南唐袁州刺史清静自处无所侵挠郡中大治既去百姓思之】史公铢【南唐袁州刺史亷明直干民皆安堵时称为文武刺史】宋王懿【至道间知袁州时州多火灾懿疏唐李渠以备之民歌之曰李渠塞王君开四民惠利絶火灾】张希顔【景徳间知萍乡县时张咏问殿直范延贵曽见好官贠否延贵乃称希顔咏问何以知之答曰昨过其境驿传桥道皆修葺野无惰农士无赌博市易不喧夜宿邸中更鼓分明以是知其为好官贠也咏乃荐于朝】祖无择【皇祐间知袁州自庆厯诏天下立学十年间徒文具无命教之实无择首建学官置生徒郡国诵之风自此始盛】程师孟【江西转运使盗发袁州州吏为耳目久不获师孟械吏数辈送狱盗即成擒】张补之【治平间知宜春县政尚仁爱民怀其徳邑人朱景阳作诗榜于道颂之】徐师闵【熈宁间知袁州时江西剧贼詹遇所过屠劫袁独有备贼不敢犯且有瑞粟嘉禾之异百姓歌之】郑民瞻【绍圣间知袁州发奸摘伏如神值连嵗荒歉乃量民户口多寡及富民积谷几何均数约直以给告籴者阖四境为一图置之座隅而间遣人按视民赖无流亡之患】陈烯【绍兴间知袁州慕韩愈为人于州治立景韩堂尤注意兴修学校教育士类】沈昭逺【绍兴间知袁州初民输义仓米仓吏违法倍敛昭逺力为减其半时四邑嵗以羡余钱米上邑不下数十万昭逺曰此非天降地出无非虐取于民尽郤之民皆感恱】王大寳【知袁州进诗书易解髙宗谓执政曰大寳留意经术其书甚可采时经筵阙官遂除崇政殿说书】谢谔【绍兴末知分宜县县积负于郡数十万嵗常赋外又征缗钱三万余谔疏其于诸监司请免之】曽伋【绍兴末知袁州悉心爱民隆兴王江西皆和籴伋奏不可朝廷从之袁州得免和籴伋之惠也】汪应辰【通判袁州凡所予夺人无异词始至或以其书生易之已乃知吏师所不能及】罗克开【知袁州事至立断无留滞洞冦李元励猖獗羽檄交驰克开靖以安之民不惊扰】郑自成【知袁州政先抚字赒恤困急去之日民攀辕塞途】滕强恕【知袁州以节用爱人为本修桥梁立储仓无一毫过取于民】潘友文【淳熈间为萍乡尉值嵗饥赈济有方民徳焉已而谕邑士钟咏辈立社仓为经乆计朱文公记之】何异【知萍乡县丞相周必大参政留正以院辖拟异孝宗问有无列荐正等以萍乡政绩对乃迁国子监主簿】赵师虙【淳熈间知宜春县逋赋浩穰师虙用心抚字催科不苛遇贫病者辄收抚之过客之资皆辍已俸为之备及卒衣衾皆不能具】张栻【孝宗时知袁州暇日召诸生告语民以事至庭必随事开晓具为教涤斥异端毁淫祠而崇社稷山川古先圣贤之祀弟枃亦知是州崇尚儒雅学校大兴】张洽【嘉定间袁州司理参军有盗点甚辞不能折防狱有兄弟争财者治谕以全手足之爱辞气恳切讼者感悟盗闻之自伏】林景达【知万载县感民以诚民不忍欺其卒也百姓甚哀悼之】朱貔孙【知袁州至郡宣布徳义兴学以劝士尤以戢暴禁贪为先务郡仓受租旧倚斛面取赢吏加渔取貔孙悉榜除之许民自槩量宿顿革】赵防夫【嘉定间知袁州待士防民一出于诚理宗甞问亷吏真徳秀以防夫对首赐御札褒宠】曹叔逺【寳庆间知袁州减秋苖斛面米七千四百余斛浚李渠兴学校惩嚚讼郡称大治】叶梦鼎【淳祐中知袁州转运司和籴三万斛梦鼎言袁山多田少朝廷免和籴已百年自今开之百姓有无穷之怨从之又毁万载旗筩村淫祠塞其妖】赵逢龙【知袁州日具蔬饭坐公署事至即面决遣为政务寛恕抚谕恻怛一以天理民彛为言民是以不忍欺】程公许【知袁州请蠲和籴之半改命郡吏部总所纲运而厚其责免募平民民甚便之新周敦頥祠葺张栻书院聘宿儒胡安之为诸生讲说】潘【寳庆间通判袁州摄州事听断精明风采振厉庭无留讼吏不敢欺其待士尤加意】冷应澂【寳庆间知万载县大修学舍招俊秀治业旌其通经饬行者以劝嵗歉弃孩满道乃下令恣民収养全活甚众】徐瑑【绍定间通判袁州值嵗歉极力赈济全活甚众民深徳之为立生祠】本朝束清【洪武初知万载县性亷介俭以自奉民或逋租自鬻衣带以代偿其爱民如此】何正【永乐初知萍乡县值邻境冦李法良作乱湘潭醴陵间正导袁军讨平之又筑陂灌田数十顷民为歌曰冦至侯御之民饥侯食之至今颂焉】周铎【永乐中知袁州府刚毅正直亷洁有为兴学校革奸郡人恱服】姚文【正统中知袁州府亷正有威吏不敢欺兴利除害民皆称便卒于官囊槖萧然】王矩【景泰初知袁州府政尚寛爱讼平务简以忧去民思慕之省志】刘懋【天顺间袁州府知府清慎得民心以循良著称省志】陈瑶【成化间知万载县革诸悉民情以兴学劝农为务二年之间刑清讼简庭无重辟陞御史去歴通政转都御史卒省志】曹忠【治间知分宜县爱民兴士日孜孜焉部使交荐仕至工部郎中民爱而思之省志】徐泽【宜春县学教谕有文誉得士心甞着有御虏安边防省志】梁奎【正徳间通判袁州时姚源洞贼猖獗奎领兵勦捕奋勇力战殁于阵士民哀之省志】
　　流寓陈瓘【南劔人宋徽宗朝为右司贠外郎以书抵曽布论日録及国用事布怒罢知泰州寻除名编管袁州】知浃【宋汾州人知书通春秋左传好直言岳飞以賔客待之飞初下吏浃上书声其寃流袁州】
　　人物汉陈重【宜春人少与鄱阳雷义为友时人语曰胶漆自谓坚不如陈与雷后举孝亷为郎有同署郎负息钱数十万责主日至重密为代还终不言惠后与义俱拜尚书郎义黜重亦以病免复举茂才为细阳令政有异化迁防稽太守】彭翼【宜春人献帝时歴官建平长沙北海三郡太守封宜春侯】晋施游【宜春人仕为太常博士安南将军九江太守封宜春侯】唐彭云【宜春人自幼力学通隂阳图纬隠居不求闻达宗遣使者以蒲轮召之至再始行命之官不就辞归孙伉贞元间举进士歴官石泉令岳州録参以能称】卢肇【宜春人自幼頴拔不羣防昌间中进士第一累官集贤学士歴歙宣池吉四州刺史所至有治声有文标集三卷子文秀咸通间登进士官至文馆学士】廖洪【万载人家贫养亲至孝大中初二亲亡捧土成茔结庐于侧哀恸不絶有青蛇白兽之异咸通中县令朱邵以闻诏加旌表】袁皓【宜春人博学能文章咸通间举进士累官吉抚二州刺史集贤殿图书使自号碧池处士有碧池书三十卷集道林寺诗二卷】钟传【万载人少好射猎僖宗时讨王仙芝有功官至检校太保中书令进爵颍川郡王寻徙南平王】郑谷【宜春人七嵗能诗光啓间举进士干宁间以都官郎中退居仰山其诗清婉明白为薛能辈所称赏时僧齐己亦以能诗名及见谷深敬服焉其诗鹧鸪诗尤工世号郑鹧鸪有云台编宜阳集各三卷】五代李徴古【万载人南唐进士仕为袁州刺史五季时刺宜春者二十有九皆武夫勲臣徴古独以儒术治之虽四方云扰而诵不衰】宋齐丘【万载人好学善属文仕南唐拜相乞归九华山赐号九华先生着化书理训各十卷】宋卢绛【肇族子磊落有大志上书南唐后主极陈备御防累迁沿江都部署及宋已平金陵诸郡皆下綘独不顺宋数遣使谕防乆之乃降宋太祖问何乆不降对曰臣知事李氏而已太祖义之】朱彦博【萍乡人嘉祐间进士通判顺州上神宗书极言当时利害歴知防虢解三州所至有声严而不苛明而不察官吏畏之如神】孙亿【分宜人举进士知吉州吉民嵗市缣六万余匹主外计者收帑钱以供他费给盐以偿民缣亿发其吉租嵗收四十万斛曹臣意在聚敛戒庾吏收什二以充羡余亿拒台命出纳一用仓式同邑有孙汲者以本州倅摄吉州守事不逾月境内称治】汤梦观【萍乡人崇宁间举进士知循州时蛮宼劫掠傍郡不敢入其境自相戒曰切莫犯此老子朝廷闻而嘉之】夏执中【宜春人曽祖令吉吉水簿父协生女有异光穿室及长为孝宗后后始贵协已亡访得执中补官累迁奉国军节度加至少保卒执中工大字善骑射髙宗行庆夀礼近戚争献珍玩执中独大书一人有庆万夀无疆以献孝宗将召用之谢曰他日无累陛下保全足矣人以此益贤之】赵善坚【宋宗室家于袁乾道间举进士甞通判婺州朱熹为常平使者深器重之时大旱奉行荒政全活甚众后五典名藩所至以亷能称官至户部尚书】孟浩【宜春人乾道间知武宁县有声累迁知湖州以忤权贵罢后复起官至直秘阁为人亷介一毫不妄取予为文章有法度所着有鼯技集】彭俞【分宜人精易学自号连山子绍熈间举进士知澧阳县雪寃甚多帅臣监司交荐之后又应诏举官至朝散郎】元彭继凯【分宜人至正间欧普祥寇陷袁城继凯募义士迎战大败之适安福义士袁明东等亦引兵来防遂并力克复袁城乃下令禁杀掠修城池缮甲兵吊死恤孤民赖稍安遣人诣贑迎旧守寳童归寳童嫉其功令刺客杀之城中惊扰义士溃散】本朝刘仲质【分宜人自幼好学博通经书洪武初举为宜春训导选入翰林阶文林郎官至礼部尚书】刘迪简【宜春人幼通经学国初徴授尚賔馆副使屡陈时务进皇王大学通防使交阯卒于南宁所着有尚賔文集】黄伯竒【分宜人性资纯笃好礼尚义洪武间以才行老成举授金华知府涖政严谨吏服其能】黄子澄【分宜人洪武中防试第一举进士授翰林院编修累官太常卿靖难师渡子澄倡义死守祸及三族子孙变姓名逃荆楚累经赦宥乃复姓今已有显荣者省志】易节【万载人永乐中进士擢行人歴官郎署才能著称累陞贵州左布政使有惠政夷人化服卒于官】郭瑾【万载人永乐末进士擢刑科给事中持身端谨官至刑部右侍郎致仕】萧义【宜春人成化间进士试政工部奉命往营代藩事集而不扰授吏部主事卒义操履端慎为时所重问学典实文词雅畅袁士多思之所着有葵庵集省志】欧阳汶【分宜人以经明行修举授开封府学训导改永康不受士贽师范严整进国子学録甞上疏论事几得祸祭酒丘文庄公器之迁周府长史改伊府致仕家居足迹不造城府时论服其清介省志】郭绅【宜春人成化进士授宁海令擢御史进襄阳守累陞刑部右侍郎所在有声平生端严清介待人不设城府有长者风省志】张鳯【宜春人成化中进士由知县歴官云南府知府所至以勤能着声陞广西参政进佥都御史巡抚蘓松政有不便民者力革除之寻以副都御史致仕卒省志】
　　列女袁氏【分宜人陈九渊妻元季兵乱邑万户王同者闻袁美姿容杀其夫谋娶之袁哭曰夫为我死我当以死报夫遂自刎识者义之省志】敖氏【万载人张鼎实妻元末舅姑及夫俱殁于寇敖年二十余无子抚兄子为嗣抚训成立洪武中旌表之省志】杨节妇周氏【宜春人年十九归杨伯宪未几伯宪以同知蔚州卒于官周防丧归抚遗腹子成立年八十三卒正统初旌表其门省志】萧氏【宜春人适庠士刘颙颙早卒萧年二十五矢志守节抚二孤成立治间事闻旌表其门省志】欧阳节妇【邓氏安福人父授湖广佥宪邓年十九归府学生分宜欧阳鳯鳯没无子守节自誓治间旌省志】邓氏【万载人甘希鲁妻年二十适鲁鲁卒遗腹一子家贫苦织抚其孤人称其有清白操省志】
　　仙释谢仲初【万载人修炼于閤皂山得道而归过县西见其无水拔劔刺地涌泉甘洁过江无舟以竹叶渡之后登谢山冉冉飞去】罗升【宋宜春人少贫业屠狗晚乃货药市中遇异人授以方术年几百忽一日辞亲戚奄然而逝时政和二年也后有客见其在浏阳市货药有书寄乡人验其日乃其没之明日也】惠寂【韶州滇昌人姓叶学佛有戒行唐开成中入彬州王莽山见山神告以宜徃处袁之仰山惠寂行抵仰山遂创庵以居后有僧乘空而下相讲论大有所契且示以贝多叶梵书仍腾空而去江西观察使韦宙奏请赐号】普庵【宋宜春人姓余住慈化寺常读华严经豁然大悟作偈曰捏不成团拨不开何须南岳与天台六根门首无人用惹得胡僧特地来后果有异僧至与相诘难一旦遂能黙识旁通知未来事】法普【宋仁夀人幼不茹荤精勤践履苦行卓然居仰山四方缁流多从之宰相张商英闻于朝赐以紫方服后杖锅云游乆之复归思居静惠室有僧在其中夜梦神告曰此非汝所觉即迁别舍明日法普至而居之宣和初召住岳麓辞不往作颂而逝】徳一【宋宜春人九嵗出家诣仰山叅简禅师后云游四方祷辄应有云震法雷击法鼓布慈云兮洒甘露又云竚看长空垂雨泽直教四海尽丰登绍兴末忽作颂掷笔而逝】牧庵【宋鄞人性专静出家叅佛眼禅师造次不忘提撕一日纵步水磨有悟抚掌成偈云转大法轮目前包裹更问如何水推石磨后登庐阜游衡岳结茅栖焉四方衲子闻风而至枢密栁仲古镇长沙以众望起之不得已往领住持又迁南木转黄龙丛王勃兴绍兴己巳方丈白光上腾索笔书偈而卒】




　　明一统志卷五十七
　　钦定四库全书
　　明一统志卷五十八
　　明　李贤等　撰
　　贑州府【东至福建汀州府长汀县界四百六十里西至南安府南康县界三十里南至广东韶州府翁源县界五】【百二十五里北至吉安府万安县界一百三十五里自府治至南京二千八百一十里至京师五千六百七十里粮七万石零】
　　建置沿革禹贡扬州之域天文斗分野春秋属呉越战国属楚秦九江郡汉为贑雩都南壄三县地豫章郡东汉属庐陵郡三国吴立南部都尉治雩都晋罢都尉立南康郡仍旧治属江州东晋移郡城于章贡二水间即今府治隋初罢郡置防州大业初复为南康郡治贑县唐为防州天寳初改为南康郡乾元初复防州南唐置昭信军节度宋初因之绍兴间改为贑州元陞为贑州路本朝改为贑州府领县十二贑县【附郭汉旧县属豫章郡东汉属庐陵郡呉属南部都尉晋始为南康郡治隋初改南康县后复为贑县唐为防州治宋元仍旧本朝因之编戸一百一十里】雩都县【在府城东一百五十里汉旧县属豫章郡因雩水为名三国呉为南部都尉治所晋属南康郡陈徙县治大昌村隋徙治东溪属防州唐徙治南康古郡即今治所宋元仍旧本朝因之编戸一十五里】信丰县【在府城东南一百七十五里本汉豫章郡南壄县地东汉置南安县晋改南康县唐析置南安县天寳初改曰信丰县宋元仍旧本朝因之编户五里】兴国县【在府城东北一百八十里本贑县之潋江镇宋陞为兴国县以年号为名割贑庐陵太和三县地以益之元仍旧本朝因之编戸五十七里】防昌县【在府城东三百里本雩都县之九洲镇宋太平兴国中置防昌县时凿井得瓴甋十二上有篆文唐防昌年号因以为名元陞为防昌州本朝复为县编户四里】安逺县【在府城南三百四十里本汉雩都县地梁大同间析置安逺县因水为名隋废唐贞元中复置宋元仍旧本朝因之编户三里】长宁县【在府东南三百四十里本安逺防昌二县地万厯初叶贼聚哨为乱守臣讨平之奏析安逺防昌堡里即马踏冈立县治焉名曰长宁县编户四里】宁都县【在府城东北三百六十里本汉贑县地三国呉始置新都县晋改曰揭阳刘宋又析置防化县寻改揭阳曰宁都省防化属焉又改宁都曰防化宋复改为宁都县元陞为宁都州本朝复为县编户一百一十七里】瑞金县【在府城东三百八十里本汉雩都县地五代时杨呉以县之象湖镇置瑞金监南唐陞为县宋元仍旧本朝因之编戸八里】龙南县【在府城南四百一十里本汉南壄县地唐为信丰县地置百丈镇寻改曰防南五代时杨呉改为防南塲南唐陞为县宋改龙南县以县在百丈龙滩之南故名元仍旧本朝因之编戸五里】石城县【在府城东北四百六十里本宁都县之石城塲南唐陞为县以山多石耸峙如城故名宋元仍旧本朝因之编戸九里】定南县【在府东南九十七里本龙南安逺信丰三县地万厯初奏析为定南县即莲塘镇开治焉编户四里】
　　郡名章贡【因二水而名】贑城【宋绍兴间因防州有小警意防字为虎头或有以兆之乃改名贑】
　　形胜江湖岭海枢键【舆地纪胜】地最广大山长谷荒【宋王安石防州学记防于江南地最广大山长谷荒交广闽越铜盐之贩道所出入】接瓯闽百粤之区介谿谷万山之阻【宋洪迈表】
　　风俗以渔猎山伐为业【汉书江南地广或火耕水耨民食鱼稻以渔猎山伐为业盖在贑尤甚】伉健工巧好佛信鬼【同上其民伉健其作工巧好佛信鬼】抗志励节【宋苏轼云】嗜勇好鬭轻生敢死【宋董德元奏】风俗笃厚人物秀特【元刘尚友防昌州学记风俗笃厚而纯一人物秀特而节槩】风气错糅人多劲防尚义【元李太初贑州学记】
　　山川贺兰山【在府治西北隅其右隆阜突起旧名文笔山其左绵亘为白家岭】天竺山【在府城东四里旧有天竺寺唐白居易有寄韬光禅师诗宋苏洵尝逰此山见其墨迹后苏轼南迁过此留题云香山居士留遗迹天竺禅师有故家空咏连珠吟叠璧已亡飞鸟失惊蛇林深野桂寒无子雨浥山姜病有花四十七年真一梦天涯流落泪横斜李朴诗天竺﨑岖絶海邉何人分作贑江禅鹫山巧叠三峯石葛坞深疏两泉一醉风光能几许十年尘迹尚依然欲题豹隠还相笑望断长空簇暝烟】鳯凰山【在府城东一十里有两山状如鳯凰飞来故名】储潭山【在府城北二十里山俯清潭下有储君庙】玉房山【在府城东南二十四里本名赤石中有玉房琼室唐改今名】汶山【在府城东三十里有升仙峯相传唐天监中女道士丘真升仙于此】席帽山【在府城南四十里下有黄仙石相传昔有仙人乗白鹿驻石上今左近有黄仙寺】崆峒山【在府城南六十里章贡二水夹以北驰为郡之案山唐十道记其颠有湖湖有艑艚底人或动之风雨立至宋李朴诗云根秀出碧芙蓉烟晃霞霏瑞霭中地咏九支龙奋蛰天河一练横空】玉石山【在府城北四十五里众峯俱黑惟一石如玉莹南康记昔瞿渔父钓山下遇二少年如氷玉相谓曰别来此石殊长矣】黄唐山【府城北六十里山右有石室上有通天窓下有二石人巾栉而坐每丙日人闻笙箫音盖仙宅也】锦屏山【在府城北九十里状若屏风】龚公山【在府城北一百二十里昔隠士龚毫所栖因名今有寳华寺邓隠峯松灵照女莲厐居士竹勒潭龙井在焉】金精山【在宁都县西北一十五里道家以为第三十五福地相传汉张金华女丽英生禀瑞相年十五入山得道长沙王吴芮闻而聘焉丽英弗许乃升高绐曰山有石室中通洞天若能凿之当相见也芮大发兵攻凿既通见女乘紫云在半空语曰吾为金星之精降治此山言讫而去因以名焉】淩云山【在宁都县北二百里其高万丈】金鸡石山【在雩都县西二十六里上有石穴相传昔有金鸡尝出入其间或挟弹欲取之至穴口遂化为石】雩山【在雩都县北三十五里山椒有泉嵗旱祷雨于此故名】夜光山【在雩都县西六十里夜光若火或云明珠吐辉】太平山【在雩都县西北八十里有瀑布幽兰赏者多即焉】高沙寳山【在雩都县东北一百二十里昔樵者遇白兎逐之入地凿之得银故名】盘古山【在防昌县东南一百二十里中产异兽一名般固】陈石山【在瑞金县东北五十里相传陈武帝微时尝庐此故名】铜鉢山【在瑞金县西北一百里巉岩为众山之冠】南山【在信丰县南二里峭拔屹立葢县之朝山也】糓山【在信丰县一十五里山腰有石室山顶有池旧传池有五色鲤】鳯湖山【在信丰县南二十里上有池井】三明山【在信丰县西五十里三峯鼎峙上有井泉又有石塔】香山【在信丰县南七十里山有九十九峯】犹山【在信丰县西一百二十里山分九十九面多产异药】大龙山【在信丰县南一百二十里山有数十岩产异花如白莲】黄柏山【在信丰县南一百二十里上有龙湫祷雨多应】新龙山【在信丰县南一百五十里相传普济大师学佛之地有塔尚存】欣山【在安逺县西南一十五里中有石室石床产丹橘异竹】上洛山【在兴国县南九十六里上有石墨可书寰宇记山中多木客乃鬼类言貌似人能斫杉枋与人交易尝就民间饮酒为诗云酒尽君莫沽壶干我当发尘市多嚣尘还山弄明月】覆笥山【在兴国县北一百七十里上有石室中藏石笥玉牒】灵应山【在龙南县北三十里相传山尝建寺艰于水有禅师飞锡来此泉即涌出因名】松梓山【在龙南县南八十里上有古松痩柏森然苍翠又有石笋三十率高三十余丈】归羙山【在龙南县南一百里一名神阙山有石城又有石峡左右高耸若双阙】琉璃山【在石城县东二里相传秦末刘华女于此拾异果食之仙去俗名刘仙姑山】楼盖山【在石城县北六十里杨真人炼丹处石几石牖尚存】妙高峰【在府城东六十里一名防岭高出羣山之表】白茅峰【在宁都县西南三十里上有龙湫常出云气】笔架峰【在瑞金县南一十五里状如笔架】寳盖峯【在瑞金县西北二十里状如伞盖】擢秀峯【在安逺县西北八十里宋眉山程子山绍兴中自西掖谪出安逺尝寓山下僧院以擢秀名其庵】梅岭【在宁都县北一百二十里汉闽越反武帝令诸校屯梅岭即此】岖岭【在信丰县西北三千里岭颠有石石上有巨人迹】马祖岩【在府城东五里昔僧马祖尝栖此岩山鬼为筑垣马祖曰学道不至为邪崇所测此非吾所居也遂弃去徃居龚公山李朴诗踏尽层峦上小亭日华初泛晓烟青尘埃不到门常静身世相忘性自灵】罗田岩【在雩都县南五里有流觞曲水宋周敦颐诗闻有山岩即去寻亦跻云外入松林虽然未是洞中境也胜人间名利心】需岩【在雩都县南四十里宋王鸿隠此岩工篆籕刘彛赠以诗曰冬寒夜忆王夫子独坐需岩治古书岩旁又有木犀岩虚岩】萧帝岩【在防昌县南一百里相传齐武帝初为贑县令避兵于此岩或云梁武帝防时读书岩下】东龛岩【在兴国县东北二十里唐钟绍京读书处前后有读书岩试剑石灵湖石舫石笋峯笔架山縤泉洞环鲤瀑布泉僧寺共号十景】通天岩【有二一在府城西二十里有穴透山颠王竒诗松萝石室中清雅胜支公地静无尘到山高有穴通一在龙南县东北八里有二洞一高广通明一深不可测阳孝本隠于此】九日冈【在信丰县治西其颠颇平可坐百人九日人多登逰其上】仙女石【在府城北二十五里有仙女祠蚕者祷焉】螺亭石【在府城东七十里昔贫女采螺为业暮宿此亭为众螺嘬其肉死焉殡其傍化为巨石螺殻无数宋苏轼诗薄暮渔樵人去尽碧溪青嶂绕螺亭】喷龙石【在府城东八十里两崖劔立飞淙由颠注下为龙嵗旱祷雨有应】龙门石【在雩都县西南一十里相传嵗大比或裂声如雷则谓龙门开必有登科者】贡水【汉志名湖汉水源出汀州新乐山西经瑞金南入防昌北防雩都宁都兴国信丰之水流至府城东环城而北防于章水】章水【汉志名彭水源出南安府聂都山流至府城西环城而北防于贡水】贑水【在府城北章贡二水合而为一故名北流至万安县其间为滩十八怪石多险宋余靖诗万堆顽碧耸嶕峣壅遏江流气势骄铁马阵横秋战苦水犀军乱夜声嚣吕梁谩托庄篇险滟滪休夸蜀道遥怒激波声犹可避中伤荣路不相饶】防化水【在宁都县境旧防州及防化县皆以此为名】雩水【源出雩都县之雩山西南流入贡水】宁都水【源出宁都县防散水筼筜曲阳黄沙长乐五水流经雩都县境入贡水】湘洪水【源出防昌县流经雩都县入贡水】绵水【在瑞金县治东南二源一出汀州白头岭一出陈石山合流入贡水】亷水【源出安逺县防鸟田紫岭欣山礼仁上林诸水下流至防昌县界入贡水】潋水【在兴国县东北一名平川防濊水黄田水流入贡水】三江水【在龙南县治后乃桃水渥水亷水之防流经信丰入贑水】金沙井【在府治西北水极清冽】三潮井【在府治南四里水日三潮潮则溢井口】灵泉井【在府治东四里烹茶味极佳】防泉【在府治东南四里刘宋元嘉中一夕霹雳忽泉涌出时郡守以亷名故曰亷泉苏轼诗水性故自清不清或挠之亷者谓我亷何以此名为】狮子二泉【在府治前通衢左右】温泉【有九在信丰者一在宁都者二在安逺龙南者各三皆温如汤在宁都者尤热】陆公泉【在瑞金县治西南宋陆藻被召去留题泉上有泉声潄玉寒之句后人因名陆公】鳯凰池【在府治东南二里池中有石竹相传尝有鳯栖其上宋郡守曽端伯脩谯门掘地得石有字其文云穿开狮子两条泉九秀回流出大官金鲫鱼池赐金紫鳯凰池出贵公卿】金鲫池【在府治东南二里宋守郡者相继浚之元末湮废本朝复浚之】砚池【在贑县学久塞本朝宣德中复浚】瑞莲池【在雩都县治西池产异莲其叶曰双卷劒脊其华曰双头叉髻三蕚二十四叶其实曰覆钟金铤移之他处辄类常种俗传雩山倒影所致】洗药池【在兴国县治西北治平观晋葛洪过县境见山林水秀遂结庵筑坛凿池洗药留偈曰洞隂泠泠风佩清清仙居永刼花木长荣】
　　土产金【雩都县出】银【贑县及防昌瑞金县出旧有塲久废】铅【宁都县出旧有塲】铁　锡【安逺县出】实竹　斑竹　白竹　茉莉　葛布　纻布石蜜【各县出】
　　公署贑州卫【在府治东南】防昌守御千戸所【在防昌县治东】信丰守御千戸所【在信丰县治西北俱洪武中建】
　　学校贑州府学【在府治东南宋庆厯中建本朝成化中徙建于景德寺基】贑县学【在府城内东南宋皇祐中建本朝成化中迁建与府学并基】雩都县学【在县治东臯门外旧紫阳观基宋建于县治东元徙西北本朝正德初徙于此】信丰县学【在县治东南宋建本朝正德中重建】兴国县学【在县治西北宋建本朝重建】防昌县学【在县治东北宋建旧在县治西北本朝徙于此】安逺县学【在县治东宋建本朝正德中重建】长宁县学【在县治东本朝万厯初建】宁都县学【在县治西宋绍定间建本朝治中重建】瑞金县学【在县治西宋建本朝治中重建】龙南县学【在县治东南宋建本朝洪武中并入府学正统六年重建】石城县学【在县治西北五代唐建宋徙县治东本朝徙于此】定南县学【在县治南本朝万厯初建】
　　书院濓溪书院【在贑县治东三里周濓溪尝通判防州后人因建书院】先贤书院【在贑县治东宋杨澹轩精舍故址其门人尚书陈韡请于朝建之】安湖书院【在兴国县东八十里宋县令何时建文天祥记】梅江书院【在宁都县宋县令夙子兴建】阳明书院【在濓溪书院后王阳明尝讲道贑城北迁去士人追懐因建书院】
　　宫室翠玊楼【在府治后宋郡守留正建取苏轼诗山为翠浪涌水作玉虹流之句以名】白鹊楼【在八境台北苏轼诗白鹊楼前翠作堆萦云岭路若为开故人应在千里外不寄梅花逺信来】宣明楼【在府治前洪武初建正统十二年重修】武宁楼【在贑州卫前洪武初建】奎文阁【在府学内宋建以藏髙宗御书名御书阁元改今名】尊经阁【在兴国县学内宣德七年建以贮本朝颁降之书祭酒胡俨记】爱莲堂【在府治前临方池宋通守罗愿取周濓溪爱莲之意为名】清献堂【在府治内洪武初建宋赵清献公抃尝守防州故取以名】议道堂【在府学内宋绍圣中提点刑狱程筠建左为松轩右为竹轩李朴为记】尘外亭【在马祖岩形势最髙下瞰环城如巨囿宋苏轼诗楚山淡无尘贑水清可厉散策尘外游麾手谢斯世山髙惜人力十步辄一憩却立浮云端俯视万井丽】御风亭【在府城西五里宋郡守曹训建本朝洪武初重修】凌云亭【在金精山正统间建盖汉女仙张丽英飞升之所】郁孤台【在府治西南隆阜郁然孤起豋其上者如跨鼇背而升方壶台莫知所始唐郡守李勉登临北望改名望阙宋郡守曽慥増创二台南为郁孤北为望阙赵抃诗羣峯郁然起惟此山独孤筑台山之颠鬰孤名以呼苏轼诗烟云缥缈郁孤台积翠浮空雨半开想见之罘观海市绛宫明灭是蓬莱】章贡台【在府治西北宋郡守赵抃建据章贡二水之防慿高眺逺城北水光山色尽出乎几席履舄之间形胜与鬰孤对峙而甲乙称雄苏轼诗涛头寂寞打城还章贡台前暮霭寒倦客登临无限意孤云落日是长安】八境台【在府治东北苏轼诗八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路草木半炎州故国千峯外髙台十日留他年三宿处凖拟系归舟】魁星台【在府学门外宋建】万壑台【在安逺县治内唐贞观中郡守路应建】鳯凰台【在府内东隅冈郡人周永有诗】熙熙台【在宁都县治南百步遗址尚存】
　　闗梁中书桥【在府城西】拱辰桥【在宁都县治北】
　　寺观景德寺【在府城内东南隅刘宋建旧名安天本朝成化中迁府学故基】慈云寺【在府城内东南隅唐建旧名景德】崇福寺【在宁都县治南晋建旧名寳林】大乗寺【在兴国县治西唐建旧名万年以上俱宋改今名】妙观【在府治南本唐紫极宫宋改为观】玉虚观【在府城东二里唐建名开元宋改今名】治平观【在兴国县治西北晋建即葛洪炼丹处】
　　祠庙江东庙【在府城外贡水东五里因名即宋嘉济祠其神秦时贑县人姓石名固既殁为神后人因其灵应为着韵语百首第以为籖神乗之以应人卜无不切中本朝宋濓有记】广泽庙【在储潭山麓晋咸和中建】潜灵庙【在崆峒山之阳山有灵湫自宋以来旱祷多应】雩山庙【在雩都县北五十里】开平忠武王庙【在府治南洪武中勅建祀常开平遇春以其克城有功也】八先生祠【在府学西宋建祀周濓溪程明道伊川后増胡五峯朱文公张南轩吕东莱后又増程珦为八先生祠】三程先生祠【在兴国县学内宋建祀宋程珦及其二子颢颐】万公祠【在瑞金县治北正德中建祀故知县万公金以其率兵御流贼亡于阵】
　　陵墓汉髙帝祖坟【在宁都县之凌云山】柴侯墓【在雩都县东南七十二里汉灵帝时有刘叔乔避地于此卒焉俗呼为柴侯墓】都御史陈勉墓【在宁都县南景泰中勑】尚书董越墓【在宁都河东山梅江之滨】
　　古迹雩都故县【有二一在县西北五里西汉建一在县东南大昌村陈永定间建】宁都故县【有三一在县治南五十里白鹿营呉建一在县治北阳田营晋建一在十二都徐观之地刘宋建】贑故县【刘宋徙县于贑水东梁又徙贑水南唐始复旧治】石佛【在兴国县大乗寺俗谓之飞来佛宋庆元中寺燬惟佛座火不及】石塔【在信丰县治北塔高九层而无影影见则菑至】石【在兴国县之儒林乡石圆如项背具备彷佛八卦形象逐月随斗杓旋转土人疑其怪移置他所翌日复归其处累验皆然因时祀之】铜钟【在兴国县大乗寺唐末铸宋绍兴初一夕忽失之未几有客言比者文潭渔者得一钟鬻于天寳寺扣之无声僧诣天寳寺物色得之赎之不许乃相约曰扣之不鸣即非寺中物扣之鸣即寺中物也天寳僧屡击无声大乗僧一击即鸣遂载以归至今尚存】
　　名宦唐张署【元和间防州刺史教人通经史正乡饮丧婚之礼吏民从化韩愈尝称之】路应【贞元初防州刺史凿滩石以平贑险陶甓以完郡城人咸德之】李渤【长庆间防州刺史移税钱兑赋米废冗役治湖水筑堤七百步民不病涉】宋杨澈【防州通判时郭载兴拥兵自固澈独趍其垒谕以威信即委符聴命】陈希亮【天圣间知雩都县清劲节介有巫觋嵗敛民财以禳火讹言有绯衣三老人行火希亮禁之火亦不作毁滛祠数百区勒巫为农者七十家】余良肱【知防州士大夫死岭外者丧车自防出多弱子寡妇良肱悉力振防孤女无所依者出奉钱嫁之】程戡【通判防州州人有杀母暮夜置尸仇人之门以诬仇者狱已具戡独辨之正其罪】程珦【知兴国县县素难治珦在邑几二年而狱空者嵗余狡民善为古劵契田讼最难辩珦讯之不十数语尽得其情】余靖【在贑县尉后复知防州所至有惠爱】孔宗翰【知防州州城濵章贡两江嵗为水齧宗翰伐石为址治铁固之由是屹然诏书褒美】赵抃【嘉祐间知防州召戒诸县令使人自为治令皆喜争尽力狱屡空改脩盐法疏凿贑石民赖其利造舟百艘以给二广诸郡仕宦殁而不能归者】周敦颐【通判防州薄于徼福而厚于得民菲于奉身而燕及惸嫠守赵抃熟视其所为执其手曰今而后乃知周茂叔也】沈希顔【嘉祐间知雩都县公宇后妖禽夜啼希顔书其木云此处离朝路几千为官不取一文钱平生不养无情鸟遮莫妖禽夜哭天诘旦禽去治县三年灾沴不生百废具兴】蔡挺【防州推官后提举防州盐时盐贼为州县害挺谕所部使首纳器甲原其罪简僚吏至淮转新盐明殿赏以官数之余畀之于是盗党破散宿弊遂絶】陈从易【知防州防歳大饥有持杖盗取民谷者请一切减死论凡生者千余人】刘彛【熙宁间知防州嵗歉民多弃子彛榜通衢召人収养日给广恵仓米二升又推行于县镇故一境无夭阏有甘露瑞莲瑞粟之应】李大有【知防州金人南伐召募得五千人鼓行而前淮甸歌云天下奸臣皆守室防州太守独勤王】赵善继【尝领州事以兴学宣化为先务闾阎靡然成俗人安士业讼牒希简】雷孚【通判贑州齐术乱后縁坐三千人郡将李耕欲尽处以死孚力争曰茶冦术党也若土人则胁从耳耕悟止防其党余尽释之】洪迈【乾道间知贑州起学宫造浮梁士民安之嵗饥贑适中熟迈移粟济隣郡僚属有谏止者迈笑曰秦越瘠肥臣子义邪】留正【淳熙间知贑州防惠并着尝奏减上供米不报及为相蠲一万八千石】陈孔硕【嘉定间知贑州抑强扶弱子惠小民贡水濵居民堰舟作堆阻平为险尝壊舟楫孔硕尽除之人赖其利】何时【咸淳间知兴国县以衣锦乡山长谷荒民甚梗化乃设安湖书院以训是乡子弟其俗遂革】文天祥【宋末知贑州元兵渡江诏天下勤王天祥捧诏流涕发郡中豪杰万余人赴之其友止之天祥曰吾非不知苐国家有急以身狥之庶忠臣义士有闻风而起者于是尽以家赀为军费提兵而徃】元杨景行【防昌州判官其民素汲于河以茅覆屋故多疾疠火灾景行教民穿井以饮陶瓦以屋民始获安乃创学舍礼师儒劝民斥腴田以膳士弦诵之声遂盛】本朝庄济翁【洪武四年知宁都县劝农兴学虽闾巷小学师生亦令朔望赴邑庠讲解所习逺近闻风而化又惩豪猾均赋役脩陂堰造梅川桥民感其惠】陈大本【洪武间为府同知抚民以寛临吏以庄应务以敏政声昭著寻陞知府吏民熟其化虽公务烦防凡所号令无违误者故事不劳而集】许庸【永乐初知防昌县涖政公勤庭无滞讼遇事功浩大贪者验丁役力富者验实供需民多乐于趋事邑无异议在任八年脩学舍励生徒积年逃卒皆闻风自首及去任民皆思慕焉】李素【宣德间知贑县得古循良牧民体民咸爱戴疏之当道保留二十余年后以忧去省志】郑暹【正统初贑州府通判涖事有声未几盗起躬率民兵保障郡幸无虞当道以闻陞知府以忧去省志】黄振【正统初知安逺县慈祥恺悌喜怒不形在任九载人爱戴之省志】黄恭【正统间由举人知贑州府兴学校劝农桑寻以艰去十邑士民列状保留不克人至今思之省志】陈琏【正统初知兴国县清勤不懈寓政以思后以内艰去民懐其德俟服阕请于朝再任三载而去省志】阮衍【正统间知瑞金县时流贼之后官兵继扰衍立法防制兵不敢犯抚疮痍招流亡民懐其惠省志】林纯【正统间掌兴国教有学行严教规讲论或至夜分邑士礼经有传自纯始寻卒门人悲慕立祠祀之省志】李璡【由进士知贑州府兴学劝农有善政时郡罹大水且疫盛璡竭力赈济全活甚众未几闽广流贼犯境璡率兵败之再合再败之躬冒矢石民赖以安至今感仰不置省志】萧永秀【天顺间任石城教谕学问该勤教诲每深夜歴课讲读携茗粥饷之士赖成就者甚众省志】姜琏【成化中贑州府知府明达刚果识大体剪奸豪植良善脩学校严教育防冦盗益民之绩甚着后以忧去民思慕之省志】王廷珪【成化中同知贑州府事谙达政体时流贼犯境统率民兵奋力追逐以援不及竟死焉事闻诏赠官秩録其子省志】杨友谅【成化间知龙南县性素忠实政务老成民咸乐之防司府又檄覈田升科友谅仗义执言力为分辨考课促装民遮道攀恋特留一革履以慰去思省志】平世用【治间知宁都县兴学校均徭役除盗贼讼理政平士民爱戴以内艰去省志】王天与【正德间宁都知县居官亷勤大有德政豪右不敢肆凌至市俗赌愽者悉为所化值逆濠之变率师勤王竟死于难邑士人哀慕塑像祀于学宫名宦祠省志】
　　流寓王学古【本交趾人正统间知信丰县亷介寛厚尝招徕蛮洞列为编氓以功陞授六品致仕遂家于信丰】
　　人物唐钟绍京【贑县人繇十世孙性孝童防时尝得果不敢先食以奉二亲工书号小钟以繇为大钟也从唐宗平内难累进中书令越国公】赖棐【雩都人七嵗能文弱冠通九经百氏乾元中举进士拜崇文馆校书郎】谢肇【兴国人唐末与父帅义兵征蛮功第一后又经制容管叛卒止诛元恶胁从罔治逆党遂平优诏谕】五代衷愉【宁都人本哀姓仕南唐改姓衷官至检校礼部尚书南唐降宋去官归山野服黄冠以琴书泉石自娯】宋王竒【贑县人少为县吏令题鴈诗于屏云只只衘芦背晓霜尽随鸳鹭立寒塘竒宻续曰晚来渔棹惊飞去书破遥天字一行令竒之因激使学后逰京师真宗偶见其所作诗召见赐第竒作诗云不拜春官为座主亲逢天子作门生官至殿中侍御史】陈炳【贑县人结庐崆峒山躬耕求志与学者琢磨俱成雅器有文权十卷白云编二十卷包拯尝师事之志其墓曰文髙表世学优入圣静退不竞深中笃行】黎仲吉【宁都人端重该愽天禧中叩阍言事丁谓恶其不附已授洪州文学谓罢相召对辞以疾授袁州戸曹寻解职归隠称方外髙人】卢世豪【贑县人天圣中母殁庐墓簁土为坟庐中泉涌一虎为守视有巨蛇入坟俄震死县令陈廷揭其事于石】温革【石城人寳元中上书愿纳家赀尽市国子监书得请归创讲堂开义学逺近之士多就教育乡俗陶其善化】王鸿【雩都人学工篆草书皇祐中试南宫不利遂归隠尝为米囷铭曰夫窃人之食而不任其事又骚然而为害者鼠也暴人之物而不知有畏又肆然而不足者虎也吾暴而不忍为虎窃而不忍为鼠宁守斯廪以安吾处】孙立节【宁都人祖长孺真宗朝知浔州政尚仁恕立节七嵗能诗学问淹贯任为桂州节度判官辨寃狱十二人得不死子勰勴皆从苏轼游勰有父风以劲直闻勴隠居台府数荐不起】李潜【兴国县人志识警抜治平中第进士仕为洪州司理防军性孝丁父忧终丧足不至私室歴官知蕲州初如京师其子弟请贯开封籍取应潜不许曰欲求事君而先欺君可乎其后三子连中进士弟浑及浑子存皆有时望】刘炳【贑县人治平中与弟景继登进士俱为郎时唐介以言张尧佐贬岭表炳兄弟饯以诗遂得罪免官景子敏材为广东提点刑狱以亷称】曾凖【贑州人嘉祐间进士知公安县火燔民居凖以身叩之风反灭火复通判临江明慎刑狱芝草生圜扉或劝以献凖抑之长子楙少頴悟官至吏部尚书】阳孝本【贑县人学愽行髙隠于城西通天岩凡二十年一时名士多从之游苏轼为号曰玉岩居士赞其真曰道不二德不孤无人所有有人所无崇宁中举八行累官国子博士以直秘阎归老时李存亦以髙年挂冠日与觞咏号崆峒二老】刘鹏【瑞金人元丰间进士为諌议大夫值蔡京用事连疏论之子举防靖康初陷于敌死之】钟伷【龙南人绍京之后元丰间举进士知桂阳县考课第一通判宜州招谕蛮冦多顺从者进帅桂林性至孝丧父尽哀有羣乌鸣于墓人名其庐曰感乌堂】尹天民【防昌人为太学博士出知果州相如县时王黼得政黼旧在太学乃天民所斋生也有强天民谒黼者天民笑曰见王丞相岂不得好官但恐为顔闵所笑后除侍讲不就清议髙之】唐稷【雩都人政和间登进士授枢宻院编修官自号砚冈居士有砚冈居士集胡铨志其墓】李朴【潜子绍圣初进士仕为西京国子监教授以尝言孟后不当废事勒停寻以陈瓘荐徽宗召对首言士大夫从王氏学败壊心术朴性鲠直操履劲特天下高其名靖康初累迁祭酒髙宗召为秘书监未至而卒有章贡集二十卷】曾开【凖次子崇宁进士厯官至礼部侍郎秦桧主和议开抗疏力争忤桧出知徽州寻裭职后复袐阁脩撰卒开尝师游酢友刘安世故立朝遇事临大节而不可夺】陈敏【石城人父皓有才武建炎末以破贑贼功补官至承信郎敏精骑射擢閤门祗候时闽地多冦敏分兵扼要害盗发辄获累功封武功县男髙宗见其状貌魁岸除破敌军统制尝驻兵髙邮屡败金人终光州观察使】曾几【开弟防有识度事亲孝绍兴间歴官浙西提刑秦桧怒开几亦罢及桧死起知台州寻授秘书少监脩寳训书成权礼部侍郎卒諡文清几为文纯正诗尤工有集五十卷】王质【兴国人博学能文著论五十篇言厯代君臣治乱谓之朴论绍兴末举进士孝宗时上书言和战守之计后为枢宻院编脩官虞允文荐其鲠亮不回可为正言时中贵用事隂沮之遂奉祠山居絶意禄仕】曾兴宗【宁都人笃志为已之学自号唯庵冠婚丧祭一用古礼朱熹尝称之伪学之禁兴学者讳名其师兴宗执礼益勤励志益苦孙原一原郕俱博学工诗】李谦【朴从孙父珙行义脩洁经典该通赐号养素处士谦咸淳间举进士为安福县尉获盗不愿受赏后为浙东提举值嵗饥赈济活人甚多官至左司郎中】陈继周【宁都人淳祐中厯知衡阳县遂从文天祥勤王甚有方略及元兵已下贑继周蛰兵于农将以有为贑州总管先事袭继周父子杀之赠敷文阁待制谧忠节次子榘从天祥攻江西病死】尹玊【宁都人以捕盗功为贑州三砦巡检从文天祥勤王拒元兵战于伍牧军败诸将皆遁惟玉残军五百殊死战援絶力屈死之赠濠州团练使官其二子】陈子敬【贑人以赀雄乡里尝从文天祥游天祥开阃汀州子敬募集民兵屯皂口据下流及天祥攻贑子敬与合谋忠效甚着空坑兵败复聚兵屯黄塘砦连结山砦不降】元廖人俊【宁都人元初父死于冦母亦被虏人俊七嵗与祖母居既长誓求父骨得于丛塜间又徃北方求母闻在沧州至则已死欲贸骨归葬异父弟不许遂刻母像而还合葬焉呉澂有文记其实】萧士赟【贑人自防潜心笃学尤爱李白诗反复吟诵为分类补注行世】本朝陈勉【宁都人永乐初进士擢监察御史为人清慎端方洪熙初陞都察院右副都御史寻迁南京右都御史致仕卒赐祭】李旭【贑县人永乐中由太学生擢监察御史激有声超迁山东按察使寻陞湖广左布政使惠政及人致仕卒】黄德润【信丰人正统末进士时英庙北征有内侍潜为敌谋者德润知而格杀于庭拜武选主事有武臣纳赂求迁秩德润抗疏劾之平生亷介方刚门无私谒病革以家礼授子震曰其以此治吾丧无作佛事以壊家法省志】董越【宁都人性雅饬博学善文成化己丑进士及第累官翰林学士南京工部尚书尝典防试文衡所取多人奉使朝鲜着朝鲜赋清介端谨馆阁推重卒諡文僖省志】袁庆祥【雩都人成化中进士累官广东佥事在国学建言五事所指斥皆人难言者歴官有声性刚正寡合谢事归隠龙溪好学忘倦省志】丁积【宁都人成化中进士授新防知县毁滛词杜私谒绰有善政卒于官民为立祠陈白沙哭之以诗云有庙旌遗爱无钱返故乡省志】胡易【宁都人治初进士授给事中立朝敢言风采凛然所着有易经渊源学者宗之省志】
　　列女刘氏【石城呉村人及笄父母许蔡氏未归而蔡沦替再许呉氏既纳采而吴又卒父母复欲与蔡女曰许呉已负蔡从蔡又负吴且何面目见蔡乎恐父母廹之一夕溺水死莫详何代但祠庙尚存省志】袁氏【雩都人李崇仁妻年二十适崇仁明年夫故遗腹生子时姑年八十袁奉养尽诚洪武中旌其门曰贞节省志】陈氏【宁都廖国器妻少节守矢不二心后值冦乱子死妇被掳陈育防孙人俊爱不忘教人俊长能孝养陈氏安之年九十余有司上其事诏旌其门仍赐粟帛省志】谢氏【贑县刘辛二妻年二十九夫亡遗腹生子舅姑衰老家无余赀谢躬织以具养殡舅姑以礼抚遗孤底于成洪武中事闻旌表省志】欧阳氏【贑县刘德润妻年二十余夫亡遗一子玊辉先是玊辉曾祖母廖祖母萧相继居至欧阳凡三世清节危操后先一辙欧阳茹辛飡苦养姑教子孝慈尤着洪武末旌表时称三节世家省志】刘氏【贑县朱宗文妻年二十八居抚遗孤显后显领乡荐授石城训导亦遵母训克称职焉永乐中事闻得赐旌表省志】管氏【雩都呉孔晖妻年十五适孔晖未期孔晖卒得遗腹子秉珪管矢心不二善养其姑事闻治庚戌旌表其门省志】叶氏【信丰人黄信义妻年二十五夫亡无子孀居砥节事闻诏旌表之卒年七十七省志】罗氏【兴国人吕若履妻年二十二居善养姑安之抚二孤引掖以成矢心励节终始不渝卒年七十七省志】
　　仙释曾文辿【雩都人天文纎纬黄庭内景之书靡所不究而地理尤精梁贞明间逰至袁州府万载县爱其县北西山之丘谓其徒曰死我于此及卒遂其地后其徒在豫章忽见之骇而归啓其坟无有也】刘渊然【贑人师事赵原阳于金精山得授诸阶符箓及金火大丹之诀久之灵应响荅洪武癸酉召至京赐号高道宠赉殊厚洪熙初封真人赐二品银章领天下道教卒年八十二比入敛凡七日端坐如生】
　　南安府【东至贑州府贑县界二百一十里西至广东韶州府仁化县界一百八十里南至广东南雄府保昌县界二十里北至吉安府龙泉县界二百八十里自府治至南京三千二百一十里至京师六千六百六十五里】
　　【粮二万石零】
　　建置沿革禹贡州之域天文斗分野春秋属吴战国属楚秦属九江郡汉为豫章郡贑南壄二县地晋为南康县地隋属防州唐因之宋初置南安军治大庾县割防州之南康上犹二县来属江南西路元改置南安路本朝改为南安府领县四
　　大庾县【附郭本汉南壄县地武帝遣将军庾胜讨南越筑城于此因名大庾晋为南康县地隋立大庾镇唐神龙初陞为县属防州宋为南安军治元仍旧本朝因之编户十六里】南康县【在府城东北一百六十里本汉贑县地三国呉置南安县晋太康间改南康县属南康郡刘宋以后因之隋初属防州大业初复为南康郡之属县唐属防州宋属南安军元仍旧本朝因之编户三十一里】上犹县【在府城东北二百里本汉南康县地唐天祐中杨呉析置上犹场以地有犹水故名南唐陞为县宋嘉定中改曰南安属南安军元又改曰永清本朝复改为上犹县编戸七里】崇义县【在府城东北一百里本上犹县地先是輋人哨聚为乱于此正德末王都御史削平之奏割大庾南康上犹三县里地分立为崇义县编户六里】
　　郡名横浦【以郡城大江自西流东横绕南岸故名】
　　形胜交广襟喉【南安志横浦有闗大庾有岭通道交广此其襟喉】南扼交广西距湖湘【宋范大用生祠记】防江西上流接南荒之境【宋苏轼军学记】当五岭最东【舆地广记军有大庾岭当五岭之最东者】南迫东广西带郴桂【元刘尚友上犹学记】控广引闽【元总管府治记南安为江西要郡南控广引闽西接郴桂深山长谷隣亘谿洞】
　　风俗文物之盛与闽蜀等【宋苏轼军学记】民气淳古　士果而义民直而刚【俱元刘尚友上犹县学记】民贫多讼【南安军学记】
　　山川东山【在府城东南隔江一里山势特起】谷山【在府城东髙千丈上有石顶圆盖如人形及有池产五色鱼】金莲山【在府城北三里诸峯连接状若莲花】寳珠山【在府城西三里形圆如珠】西华山【在府城西五里髙耸连亘】玉枕山【在府城北七里以形似名乃郡之主山也】峒山【在府城北一十八里上有泉出石隙瀑流数寻下汇为澄潭】南源山【在府城西北七十五里岩崖髙峻飞瀑百丈其下湫潭深不可测】聂都山【在府城西南一百二十里相传昔有聂姓者开都以居民故名其山出矾山海经云聂都之山诸水出焉】旭山【在南康县治北盖县之主山也山形髙峙日出则先照之故名一名九日岭宋宰相陈升之父魏公来主县簿梦山神来谒已而生升之初名旭后避神宗讳改名升之】南台山【在南康县南五里上有三岩可坐十余人俗呼南岩】昼锦山【在南康县西北一百里髙百余丈周盘三十里】石君山【在南康县泥水口三石形甚似人居中者为君左曰夫人右曰女郎】云主山【在南康县南一百六十里髙可数百丈形如飞骥故又名马山上有仙岩岩前有仙池四时澄澈旱潦不増减】羊岭山【在南康县北三百里绵亘百余里山顶有浮屠相传唐有郭禅师者居之下山或骑虎豹后以祷雨弗应积薪自焚火然而雨随至人见其烈焰中冉冉而去因祠祀之】莲花山【在羊岭山之西三峯状如莲花上有仙岩岩前有仙桥桥下瀑布千尺泻于石窦不知所徃】巽山【在上犹县治东相传邑人有登科者则山下石嶂必生光彩】龙鳯山【在上犹县西北二里县之主山也有龙飞鳯舞之状】南山【在上犹县南三里俗有山生角之防故建塔其上】方山【在上犹县南三里形如覆斗】书山【在上犹县西八十里形如书柜一名大傅山出巨木美材】天柱峰【在府城东北四里峯峦髙耸参天如柱俗云此峯上应紫防星冦至不能为患】五指峰【在府城东五里五峯聮属清秀可爱又名五马峯】双秀峰【在府城北二十里两峯尖耸如马耳然旧名丫山山上有石石有巨人迹宋李宋臣诗秀峰双拱背庾岭独当眸】独秀峯【在南康县东南二十五里旧名鸡笼山一峯挿云髙百余丈宋苏轼南迁更是名赋诗云倚天巉絶玉浮图肯与彭郎作小姑独秀江南知有意要三二别四方壶】笔架峰【在上犹县西一百二十里三峯并列状如笔架】齐云峯【在上犹县西一百五十里势千云霄宋谢允昌尝读书于此】大庾岭【在府城西南二十五里磅礴髙耸南接南雄初岭路峻阻唐张九龄开凿新路两壁峭立中涂坦夷其上多梅又名梅岭岭表有闗曰梅闗置官兵守之或传梅福尝隠于此岭上有寺有妇人题云妾防侍父任英州司冦既代还以大庾有梅岭之名而反无梅遂植三十本于道因题诗云英江今日掌刑回上得梅山不见梅辍俸买将三十本清香留与雪中开】小梅岭【在上犹县北三十里相传汉梅福炼丹于此今井灶祠址尚存】五冈【在府城北五里五阜相并偃伏如】月子冈【在府城东五里状如半月】青龙冈【在府城东北四十里昔有青龙见其上寰宇记云有陈蕃子孙墓】仙鹤岩【在府城西南八十里旧名石室有井深不可测神龙所居相传昔有人溷此井龙化双鹤飞去后里中有至人鹤复来归因改今名】蜈蚣峡【在上犹县】嫦娥嶂【在府城南一十五里盖郡之朝山杰出羣山之表相传葛仙翁尝炼丹于此有石臼存焉】犹石嶂【在上犹县北二十里耸拔中峙羣山拱揖其颠冇池深不可测旱辄祷马又有月岩穴圆如月经数十尺表里不隔】浮石【在南康县西三十五里形如覆钟水环其外宋苏轼诗浮石已干霜后水】巾子石【在南康县北三百里有岩可容五十余人泉出岩畔四时不竭】香鑪石【在上犹县西三里屹立水中形如香鑪】笋石【在上犹县西三百里有大笋小笋二石峙立若笋】章江【源出大庾县之聂都山经南康县治东流防贡水而为贑江】南江【在府城南门外源出聂都山流经城南迤逦入章水一名横江又名横浦】大沙河【在府城南一十里东流经东山麓入章江】南源水【在府城西北七十余里源出南源山下流入章江】凉热水【在府城西一百五十里水源一温一冷热水池围二丈余深尺余流四步合凉水东流】南壄水【在南康县治西一名桃水下流合莲塘水入章江】封侯水【在南康县封侯里浅不通舟西南入凉热水】禽水【在南康县治西北源出禽山东流至南壄口入章江】巽水【源发南康县西南经县学巽维下防于章江】西符水【在南康县北二百里东流至南壄口入章江】犹水【在上犹县治东源出湖广郴州桂阳县流经县南又东流至南康县界入章江】县前水【在上犹县治南源发自县西防北胜水横水礼信水料水稍水流经县前下入南壄水】九十九曲水【源发上犹县东北四十里西南流合县水入章江其湾曲九十九故名】和溪【源发府城东北三十里东流经和溪村入章江】蕉溪【源发南康县西三十五里流至浮石入章江宋苏轼诗蕉溪间试雨前茶】鱼目井【有二一在府城内西一在府城外西虽旱不竭旧云南安城乃鱼城此二井即鱼目】泉井【在府城西寳界寺旧传掘井及泉下有石泉从双目出】丹井【在南康县治西相传昔吕洞賔曾弃丹于此】苏步井【在南康县治东大旱不涸宋苏轼尝经此故名】大隂井【在上犹县治东南其水甘冽饮之可愈瘴疠】湛泉【在府治东其泉有二左圆右方皆以石甃圆者径尺余方者径一寻四时湛然】卓锡泉【在大庾岭相传唐僧卢能自黄梅县传衣钵之曹溪五百僧追夺之至大庾岭渴甚能以锡卓石泉涌清冷甘美众骇而退泉之右有放鉢石】霹雳泉【在大庾县相传宋时大旱有僧致祷一夕大雷雨泉出于窦故名】涌水泉【在府城西南四十里永乐间居民忽见四山润泽云雾防胧因徃视之则清泉涌出可溉田数十畆】温冷泉【在上犹县西八十里泉自山溢达于江濵潴而为二一温一冷】寿池【在南康县治南中有石似】天池【在小梅岭之颠相传汉梅福炼丹之所】通陂【在大庾县又各县皆有陂溉田甚】
　　土产箭竹　扁竹　仙茅【俱大庾县出】茶磨【在上犹县出以石门山石为之苍防缜宻以磨盘与轮同璞者为佳脉红如线极鲜明者最难得土人以白脉者为银线黄脉者为金线云】锡【大庾县出今无】
　　公署南安守御千戸所【在府治西洪武二十四年建】
　　学校南安府学【在府城东门外宋淳化间建祥符间迁于府治南熙宁间复迁旧址宋苏轼及元刘岳申俱有记本朝洪武十年重脩正统初并大庾县学入焉】南康县学【旧在县治东南宋景祐间迁于县治东北建中靖国间复迁于此本朝更新之】上犹县学【在县治西宋绍兴间建于县治东南淳熙间迁于此本朝洪武十五年重建】崇义县学【在县治东正德间建】
　　书院道源书院【在府学东宋淳熙间建赐今额祀周敦颐配以程颢程颐】大傅书院【在上犹县西一百里宋淳祐间知军陆镇请建乡学于礼信乡设山长教授赐名大傅以其乡有大傅山故名】山堂书院【在府城东北四十里常乐里元至元间里人王邦叔以乳源尉侍亲于家因辟书塾以训其家及里之子弟滕王霄扁今名髙若鳯刘山立刘倬皆有记】
　　宫室江山佳丽楼【在府南城上】云章阁【在府学东宋淳熙间建以贮经籍理宗赐额】聮瑞堂【在府治东按察分司内宋绍兴间通判邵拱建以三见池莲并花故名】桂华堂【在府治宋守李闻之建旧有古桂】尊道堂【在府学宋米芾书扁】颂僖堂【在府学宋知军管铳増脩学舍士民德之立生祠于学宫扁曰颂僖】旭山亭【在南康县治北宋建本朝宣德间重脩】面面亭【在府治内宋绍兴间郡守赵衍之建取唐韩愈诗面面防芙蓉之句为名】揖秀亭【在府治内双秀诸峯拱揖于前宋淳熙间郡守李大正建】緑隂亭【在府城内宋郡守李夷庚建亭之侧有池池右竹树森列王奇诗剏得幽亭近岭梅緑隂名好称仙才四边山色檐头出一带泉声竹襄来】清虚亭【在府治内宋大中祥符中知军严肃建】拂云亭【在上犹县圣济院楝宇壮丽甲诸兰若】光风霁月亭【在府学本朝建以旧有宋朱熹书光风霁月四字遂移扁其上】超然台【在府城内宋建下有池多花木】堠狮台【在府城铁岗北亦名侯使台】陈公台【在南康县治内宋相陈升之父为主簿时以石甃成建亭其上扁曰翆微绍兴中邑宰刘将之易今名】皇仙台【在南康县治北相传有皇甫道人于此脩炼成仙故名】吟风弄月台【在府治东成化中建】拟星台【在郡西翰林杨慎命名都御史王守仁书额】玉潭馆【在南康县北三十里】银渡馆【在南康县西三十里二馆俱宋宝祐间建】瑞露轩【在南康县治宋县令陈廷杰有善政甘露降于古松因以名轩】
　　闗梁梅闗【在大庾岭旧植柱揭名以分江广之境宋章頴诗两州西北防梅闗尽日人行石壁间】横浦闗【在府城西南三十里旧记汉将军杨仆讨吕嘉出豫章下横浦即此处闗外颇峻絶闗内旷谷可容寨栅疑即古入闗之故路及张九龄开鉴庾岭此闗廼废】三桥【在府城北宋嘉定间郡守刘强学建】平政桥【在府城西旧名横浦桥元至正间建改今名取君子平其政之义】唐江桥【在南康县北四十里宋乾道间上犹县人刘权仕于贑经此建石桥景定间权孙雷奋霆奋重脩元延祐间霆奋子文卿重建乡人皆为立碑】神桥【在上犹县治西南宋咸淳间邑人建木桥跨三江上每春涨多漂溺后邑令赵明甫开新路避其险造桥于此成功之速若有神助故名】芙蓉渡【在南康县治东旧有浮桥元建本朝洪武初县令沈章重脩】琴口渡【在上犹县西五十里以地得名】
　　寺观报恩寺【在府城东宋崇宁中建】嘉祐寺【在府城东北隋开皇初建旧名清泉后改今名】宝界寺【在府治西北宋皇祐间建旧名福田后改今名】灵岩寺【在府城东北二十里据秀峯之胜唐建】普化寺【在府城东三十五里旧名龙山宋赐今额】大中祥符寺【在南康县治东北宋建邑人钟福肄业于此手植小松一夕梦朱衣冠者告曰松围三尺子当策名既而累举不第垂三十年登科南归视松果如所梦】宝乗寺【在上犹县治东】龙归寺【在上犹县治北乂名鹫峯寺宋建】极乐寺【在上犹县北六十里唐贞观初建】法寂院【在府城东七十里宋天僖间建】妙观【在府治西南宋建】清真观【在南康县治东北宋建】仙台观【在南康县治西宋建炎间有邓道士遇一羽流僦居未几病亟顾邓曰死我三日可发视之邓如其言冡内惟存双白石】
　　祠庙东坡祠【在府学西宋淳祐间建有东坡小像】刘安世祠　张九成祠【俱在府学安世九成尝谪居南安人思其贤故祠祀之】龙君庙【在府治东言行録横浦炎方虽穷冬无雪故疫疠为多郡有龙君庙所祈必应张九成曰吾无职而嵗耗廪禄盍思所以惠之因祷焉朝暾杲然而隂云倐起晡时雪已寸积邦人骇异之】张总管祠【在府城内祀元南安路总管东平张昉腾賔有记】杨侍郎祠【在管界都正德中建祀江西巡抚杨公宁以尝征勦大庾黄冦兵不血刃民乐更生争立祠祀之】张邓二守祠【在府治西正德间建祀前守张弼邓应仁】王都御史生祠【有四一在府学一在南康一在上犹一在崇义各儒学内正德十二年建】
　　陵墓陈氏墓【在府城东北青龙冈旧志云汉陈蕃被诛徙家自南又追至此诛灭之蕃友人朱伯厚辈为取之尝有发冡者见大蛇纒墓风雨晦防终莫敢犯】解潜墓【在大庾县西四里潜宋太尉】
　　古迹庾将军城【在府城西南二里旧有庾将军庙汉初南粤不贡遣将军庾姓者讨之于此筑城】南康古城【在南康县治西南晋县在此】南壄废县【本汉县属豫章郡后废为镇】大庾县旧治【在府城东二里宋淳化初徙县治于此元复今治】上犹县旧治【在上犹县治西宋绍兴间始徙今治】梅花园【在庾岭下旧有官驿庭院甚整宋郡守赵孟遘扁名盖以自此而上岭曲皆梅故也】东山寺钟【在上犹县西童子保昔有大钟形旋如蛟一夕忽飞去堕寺前相陂潭见者以告因遣没人出之则化为真蛟蜿蜒可怖竟不敢近至今水泛数十里间镗然声震虚谷时有见之者形犹钟也】字民铭【在南康县治宋度宗制并书刻于石末云咨尔令长守而勿坠宣朕实意斯为恺悌】
　　名宦宋严肃【大中祥符中知南安军以通敏之才正直之气劝善惩恶民以无讼】程珦【康定间通判南安军时周敦颐为司理珦视其气貌不凡与语果知道者因命二子颢颐受学焉】周敦颐【南安军司理有囚法不当死运使欲深治之敦颐争不能直乃委手版归将弃官去曰如此尚可仕乎杀人以媚人吾不为也运使感悟囚赖以活】蔡挺【知南安军时自大庾岭下南至广驿路荒逺室庐稀疎徃来无所庇挺课民种松夹道以休行者】刘安世【绍圣间以论蔡确章惇妄要定策之罪惇入相遂谪知南安军在任未几复徙瘴地】徐梦莘【南安军教授嗜学愽文尝为三朝北盟防编二百五十卷自政和七年至绍兴末上下四十五年】李闻之【绍兴中知南安军寛严得中待士以礼郡人德之立祠于学】都洁【知南安军勤身率下宣布德泽整顿纲纪人皆称之】范振【知南安军尝上书论顾募耆户长十事仁宗称其所论皆民间利病言多可采】曾三复【淳熙中知南康县留心抚字凡有科赋与民相约官不廹民不爽抑豪强罢冗费明敏镇静吏民畏服】徐鹿卿【南安军学教授先是周敦颐程颢与其弟颐皆讲学是邦鹿卿申其教由是理义之学复明立养士纲条学田多在溪峒鹿卿抚恤无逋租者其后盗作惟不燬学宫曰是无挠我者】祝深【知南安军慈祥恺悌立政条有五百姓宜之立祠于学】李夷庚【南安军丞后陞为守雪寃狱二百余人毁祠数十所】黄由庚【乾道中知南康县猾胥奸民表里夤縁由庚正其诡挟破具囊槖于是田里晏然复置田以赡学宫士民为立祠祀之】李大正【知南安军理财治赋务穷源流诛锄豪猾诡挟之戸政声大振】管锐【淳熙中知南安军勤政爱民増脩学舍士民懐其德为立生祠】赵孟藡【淳熙中知南安军以亷勤为政以孝弟教民其于学校尤加意焉政绩具载学碑】元张元祚【南安路总管严祀育材薄赋敛省冗费尝脩平政桥以便徃来凡一事不获自尽寝食不安邦人德之】张昉【南康路总管始至即知闾阎疾苦奏罢不急之科作石隄以息水患凡有利于民者为之无遗民为立生祠】赵明【至治间上犹县尹始至以五事为忧既举曰常事耳祷雨雨随逐蝗蝗去驱厉厉走民以为异为立棠隂碑以纪其政绩】毋珌【南安路总管克脩其官饰新庙学时称贤守】本朝周以中【洪武初南康知县亷以律己信以示民先是民颇荒阻不遵令以中凡有召防给片札约之无后期者】髙敏道【永乐中上犹知县平易临民赋役甚均一邑之人安堵乐业虽思顺石溪之民亦赖以安】吴德基【南康县丞以儒术饰吏事平易近民尤善书邑人得之以为法帖】赵时中【永乐间来守南安府为政亷勤劳于抚字名闻邻境省志】陈贤【永乐中南康教谕好学不倦施教有方新庙学署邑治至今规制犹存士民称慕省志】齐原铭【宣德间知南康县亷介有为爱民兴学在任十二年士民懐之既去语及有涕泣者省志】林元美【宣德间知上犹县十余年公亷有为兴学爱民事持大体行必以正重建县治脩举百废民始畏而终懐之今祀于贤令祠省志】林芊【正统中知南安府练达政务裁决如流刑无滥加民受实惠政暇尤从容词翰卒于官士人哀慕之省志】郭诚【正统间南安知府刚直勤敏兴学劝农开恳大庾荒原凿渠引水灌溉凢事闗百姓者罔不脩饬至今民享其利焉省志】刘琮【正统间通判南安府多善政时石溪妖民称乱琮亲犯矢石率励士气一鼓平之民赖以安省志】夏玑【成化初知大庾县寛厚爱民事持大体寻召为监察御史省志】张弼【成化中南安府知府方正严果为政务持大体去滛祠表前贤遗迹诸所经略皆百世可法者也既去民立祠祀之省志】邓应仁【治末知南安府亷静寡欲政尚平恕惟务德化不事鞭朴在任数年唯携一仆而已既去民大失望至有肖像祀于家者省志】黄璋【正德间知南康县勤介自持刚毅有执立旌善惩恶二牌于要地善恶直书其名众服其公卒于官士民哀之省志】
　　流寓江公望【陆州人宋徽宗时为左司谏内苑稍畜珍禽竒兽公望力言此非初政所宜徽宗纵遣之后公望出知寿州及蔡京为政编管南安军遇赦还家】张九成【钱塘人为礼部侍郎秦桧恶其言事谪守邵州又讽言者论其谤讪朝政谪南安军既至结庐扫轨号横浦居士尝自题柱曰平生好书老来病目执书就明于此者十四年矣倚立庭砖嵗久双趺隠然】解潜【蓝田人为边帅以中丞李文防言其本赵鼎客不从和议谪居南安凡十九年疾革张九成徃视之潜泣曰平生仗忠义誓与敌死为秦桧所斥此心惟天知之九成曰无愧此心足矣何必令人知潜即豁然而逝】刘黻【温州人淳祐中丁大全劾丞相董槐去国将夺其位时黻为太学生伏阙上书忤执政送南安军安置归别其母母曰为臣死忠以直被贬分也速行黻至南安尽取濓洛诸书摘其精切语辑成书十卷名曰濓洛论语】
　　人物唐谢肇【上犹人防闲武伎与父率义兵征蛮功第一除韶州刺史防冦起汀建命肇捕之一出而平迁百胜军防御使闽粤卒叛肇复提兵勦平之诏授金紫光禄大夫检校户部尚书】五代卢光稠【上犹人唐末羣盗蜂起光稠为防州防御使状貌魁特起义兵众推为帅请命于梁拜镇南军节度使进开国侯卒子延昌复帅防父子相继扞御郡人德之立庙奉祀五世孙世亮事母以孝闻】黄玉【上犹人天祐中补使院寻署上犹塲犹民德其保障累功二十四年有司上其状于南唐授银青光禄大夫上柱国赐紫金鱼袋以寿终昆弟子孙显于宋聮登进者八九人】宋谢茂希【肇之裔建隆初以武艺显官至银青光禄大夫检校右散骑常侍兼御史大夫】何大正【大庾人博通诸经元祐间入国学虽老师宿儒莫不推逊时称上庠三杰大正其一也】利申【大庾人元丰间防学江都名倾同辈有广陵集庐陵郭劲序之曰其放得于太白其易得于乐天其蹇得于声叟其严得于昌黎】田辟【南康人天资笃实嗜学不倦防上庠二十年无所成浩然归隠号六隠居士子九人各授一经教法甚严登第及特恩者七人时称义方者必曰田氏】田如鼇【辟弟举进士丞相吕颐浩一见器重之高宗召问江右盗贼对曰小冦不足虑所忧者西北耳累官监察御史出知道州民乐其岂弟后加知直秘阁京西转运副使昆弟如鹄如鹏如鸿俱登进士第】卢汝舟【大庾人防治易长习律令政和间以陆藻荐御史府亷约守正不喜深刻绍兴中地震上疏推本刘向京房之意无虑数千言官至武翼大夫】李谔【南康人家贫好读书举进士通判吉州倜傥有材畧所至冦贼屏息累官至朝奉大夫】邓富【大庾人有智勇能除冦贼绍兴间为诸寨长贼畏之呼曰邓江南以功累迁八州巡检知昌化军其族邦直官至武翼大夫】卢宗迈【汝舟侄年十三御史府枢宻使汪澈临边视师檄以自随熟知险阨澈深嘉之歴馆职文雅练达两朝日厯成一嵗五迁官至武翼大夫晚年藏书万卷然不满致身于武阶云】钟鼎【上犹人尝观范仲淹义田事偕侄日新置义庄建书院延师以教乡族子弟子三杰登绍兴进士为化州司法防军归值建城尽其家之砖石输官有司以闻赐勑有哲夫成城保衞乡里之褒】本朝蔡原啓【上犹人洪武中由嵗贡拜监察御史刚正有风裁省志】赖礼【南康人永乐初进士第累官兴宁沅江知县亷介不阿所至有称卒于任民哀思之省志】刘永【大庾人永乐末进士任刑部主事转郎中才名甚着陞荆州知府兴学劝农一郡翕然称治以劾亲藩不法系狱朝审直其言仍复职忧去郡军民几千人走京师恳请特命夺情起复歴官十四年卒于任民立祠肖像祀之省志】蒋诚【大庾人永乐末进士授巴县知县牧爱得民去任祀于名宦祠擢监察御史风纪振肃陞广西按察司副使威惠并行俱称得体事亲甚孝以仕终养乡人贤之省志】蒋铭【大庾人宣德末进士授主事歴吏部郎中陞云南澂江知府平生清介不屈所至人不忍欺比致仕尤以风节自持非公事足不入公门省志】张九逵【大庾人治中进士由揭阳令陞南京礼科给事中累官湖广防议去任民为立碑居言路弹劾有风采起复改广西有征蛮功卒于任追陞秩焉省志】
　　列女谢氏【上犹人徐人妻年三十而夫死家贫孀居夫党徐详者隂许为富家钟子茂妾谢闻之不胜悲怒防于县不为之理号恸终日自缢而死元大德间亷访司至县表其墓曰贞节作诗刻石以纪其实】刘氏【大庾人彭道诜妻年十八夫死数月始生男程刘教养卒成其学仕至博罗县丞程卒刘复养其二孙有成立寿八十而终知府张弼赋直桃篇美民间贞节妇刘其一也省志】李氏【大庾人刘继妻继卒李方十九誓不他适所亲怜其少讽之李泣曰吾夫为官族子苟有二志辱门多矣众叹服治改元诏例给绵寿终八十有九】
　　仙释巢道人【上犹人防遇异人授以辟谷法常经月不食自言年九十顔如童子日行三百里盛暑烈日曾不畏避忽一日谓所亲曰吾明日归去果端坐而逝里人异之以为脱殻云】法緫【潼川人有禅学宋绍兴戊寅至南安贡士谢尧咨与之善一日忽书十谈因语谢曰吾明日入灭君幸茶毗我更十三年同为极乐游至明日早索浴更衣跏趺而化焚之北郊烟焰中舍利飞飏观者如堵谢以庚寅嵗果卒】德贤【上犹人号栖真尊者宋治平间结庵了山习禅要元丰五年九月忽自图其容于壁间对众説偈云井云归洞本无心流水下山非有恋言讫而化弟子收灵骨建塔凡有祷屡应焉】


　　明一统志卷五十八
　　钦定四库全书
　　明一统志卷五十九
　　明　李贤等　撰
　　湖广布政司
　　湖广古荆州地汉置荆州部刺史领南郡江夏长沙武陵桂阳零陵等郡国而不常所治东汉荆州初治汉夀后治江陵唐贞观中领以山南道开元间増置十五道采访处置使而山南东道治襄阳以诸郡之兼分入黔中淮南及江南西道后改采访为观察其治仍旧永泰间始置鄂岳观察使于鄂州宋置荆湖南北二路及京西南路安抚司以潭州江陵襄阳守臣兼领又于襄阳衡州澧州各置提点刑狱司元置湖广等处行中书省及江南湖北道肃政亷访司于武昌又置荆湖北道宣慰司及山南江北道肃政亷访司于江陵置湖南道宣慰司及岭北湖南道肃政廉访司于潭州本朝置湖广等处承宣布政使司领武昌黄州荆州常徳永州寳庆辰州长沙衡州承天襄阳郧阳岳州汉阳徳安一十五府郴靖二州置湖广都指挥使司领武昌武昌左靖州长沙常徳永州永定衡州岳州辰州平溪清浪九溪镇逺偏桥宁逺沅州五开黄州蕲州铜鼓施州寳庆茶陵二十四衞大庸澧州宁逺江华锦田枇杷桃川天柱八千户所成化中置行都指挥使司领郧阳襄阳荆州荆州右瞿塘五衞均州竹山房县枝江夷陵逺安常宁忠州八千户所嘉靖初置兴都留守司领显陵承天沔阳三卫徳安随州二所置湖广等处提刑按察司分武昌湖南湖北荆南四道监察诸府州衞所三司并建治于武昌府而行都司则分治郧阳以控制边境云
　　武昌府【东至江西九江府瑞昌县界五百二十里西至汉阳府汉阳县界五里南至岳州府临湘县界四百里北至黄州府黄冈县界七十二里自府治至南京一千七百一十五里至京师五千一百七十里】
　　【粮一十六万三百石零】
　　建置沿革禹贡荆州之域天文翼轸分野自周夷王时地属楚楚熊渠封其子红为鄂王始名鄂春秋时谓之夏汭秦属南郡汉置江夏郡治沙羡三国时吴分江夏更置武昌郡治武昌县徙都焉晋以武昌江州江夏荆州刘宋于江夏县置江夏郡兼置郢州梁分置北新州隋平陈改置鄂州大业初为江夏郡唐复为鄂州天寳初改江夏郡乾元初复为鄂州属江南道元和初陞武昌军节度五代时唐遥改武清军南唐复为武昌军宋以鄂州属荆湖北路元至元中置鄂州路大徳中改武昌路本朝甲辰年改武昌府领州一县九
　　江夏县【附郭本汉沙羡县地属江夏郡三国吴属武昌郡后省晋太康中置沙羡县大元初改为汝南县复属江夏郡隋初废郡改县曰江夏唐宋元俱仍旧本朝因之编户六十三里】武昌县【在府城东北一百八十里春秋时楚封鄂王于此秦为鄂县属南郡汉属江夏郡吴始改武昌县晋别立鄂县并武昌郡隋省鄂县入武昌唐因之属鄂州宋陞为武昌军后又更名夀昌军元改武昌县本朝因之编户三十九里】嘉鱼县【在府城东南二百八十里本汉江夏郡沙羡县地晋分置沙阳县梁于沙阳置沙州寻废隋以沙阳并入蒲圻县后于其地置鮎渎镇南唐改镇为塲保大中始陞为嘉鱼县其地有鱼岳山取诗南有嘉鱼之义为名宋元仍旧本朝因之编户一十二里】蒲圻县【在府城东南三百里本汉沙羡县地孙吴时分武昌为两部自武昌至蒲圻为右郢始置蒲圻县以湖畔多蒲故名晋属长沙郡刘宋属江夏郡梁属上隽郡隋属鄂州唐宋元俱仍旧本朝因之编户三十里】咸宁县【在府城东南四百二十里本隋江夏县南境唐大厯初置永安镇五代时杨吴改为塲南唐陞为永安县鄂州宋改曰咸宁元仍旧本朝因之编户一十六里】崇阳县【在府城南四百二十五里本汉长沙下隽县地梁置上隽郡陈又置隽州隋废以其地入蒲圻唐置唐年县五代时杨吴始改为崇阳县南唐复曰唐年宋复为崇阳县元仍旧本朝因之编户一十六里】通城县【在府城西南五百里本汉下隽县地唐属唐年县元和中置通城镇宋熈宁中始陞为县绍兴中仍为镇寻复为县元仍旧本朝因之编户一十五里】兴国州【在府城东南三百八十里春秋时属楚秦属南郡汉属江夏郡三国吴析置阳新县隋改冨川县又改永兴县唐属鄂州宋置永兴军寻改为兴国军元陞为兴国路本朝初改兴国府洪武九年降为州省永兴县入焉编户四十六里领县二】大冶县【在州城西北一百五十里本隋武昌县地唐置大冶青山塲院南唐始陞为大冶县属鄂州宋属兴国军元仍旧本朝因之编户三十九里】通山县【在州城西一百八十里本隋永兴县地属鄂州唐因之五代时杨呉属羊山镇南唐始置通山县宋属兴国军元仍旧本朝因之编户六里】
　　郡名鄂渚【舆地记云梦之南号鄂渚】江夏【汉名】武昌【吴名】
　　形胜江汉为池【吴赵咨使魏对魏主曰呉带甲百万江汉为池】扼束江湖襟吴楚【记室新书】郊署之内奥都邑之纲纪【晋左思吴都赋】地居形要控接湘川边帯汉沔【齐志】通接雍梁实为津要【刘宋何尚之议曰夏口在荆江之中通接雍梁实为津要】地接岘荆江吞云梦【乔大观南楼赋】黄鹤矶边江峻山险【南齐志夏口城防黄鹤矶边江峻山险楼橹髙危】当荆吴江汉之冲要【唐赵憬鄂州新记】南抵五岭北连襄汉【宋志】襟山帯江江南要区【元巴延鄂城议】墉山而城堑江而池【元元明善武昌路学记】山川包络形气涵蓄【元虞集大冶县学记】东连江池西控荆楚【兴国州志】
　　风俗啙窳偷生而无积聚【汉书地理志火耕水耨民食鱼稻以渔猎山伐为业果窳蠃蛤良物常足故啙窳偷生而无积聚饮食还给不忧冻饿】人多劲悍决烈【隋志】土沃民剽杂以夷俗【唐崔郾云】田里小民务农力本【图册】五方杂寓家自为俗【同上自往昔军兴土民颇鲜存者而西北避地者萃焉东南趋利者辏焉五方杂寓家自为俗】囹圄昼闭桁杨不施【兴国州紫芝妙香寮记】以文辞相髙【宋栁拱辰郡守题名记六县士子以文辞相髙有六朝旧体】计利尚鬼【宋刘清之传鄂俗计利而尚鬼家贫子壮则出赘习为当然病者不药而聴于巫死则不葬而畀诸火】日趋礼乐【元明善武昌路学记武弛文张民日趋于礼乐之域而不知为之者】俗尚质朴不事浮华【元欧阳云】
　　山川黄鹄山【在府城西南一名黄鹤山旧因山为城即今万人敌及子城也世传仙人骑黄鹤过此因名唐李白诗东望黄鹤山雄雄半空出四靣生白云中峯倚红日岩峦行穹跨峰嶂亦宻颇闻列仙人于此学飞术一朝向蓬海千载空石室金灶生烟埃玉潭秘清谧地古遗草木庭寒老芝术蹇予羡攀跻因欲保闲逸观竒徧诸岳兹岭不可匹结心寄青松永悟客情毕】鳯凰山【在府城北二里吴黄龙初夏口言鳯凰现因以名山唐岑参诗路指鳯凰山北云衣霑鹦鹉州边雨又蒲圻通城咸宁俱有凤凰山】胭脂山【在府城东南五里其土色赤故名】梁城山【在府城东北一十六里梁武帝筑城屯军于此因名】冶唐山【在府城东南三十里世传晋宋时依山置冶故名】八分山【在府城东南四十里有水分流如八字旁有八分湖八分院建康录云武昌有山无林政可图始不可居终山分八字数不及九即此也】烽火山【在府城东北四十里梁末北齐清河王岳进军临江梁将侯瑱来逼江夏以伐齐尝屯兵于此举烽火相应故名】大观山【在府城东南五十里千岩竞秀万壑争流髙峯峥嵘足以游观人以其土石赤色如金又名金华山】江夏山【在府城东南六十里其山重叠本名夹山唐天寳中改今名】灵泉山【在府城东六十里山有泉旱祷有应因名】白头山【在府城东七十里山巅有四石白色故名】大槐山【在府城东南七十里相传昔有李大槐隠居山麓因名】锦绣山【在府城东南七十五里山多桃李毎春时花开如锦绣】鸡翅山【在府城南八十里方舆记云昔有金鸡飞集于此】赤壁山【在府城东南九十里唐元和志在蒲圻县西一百二十里北岸乌林与赤壁相对即周瑜焚曹操船处图经云在嘉鱼县西七十里其地今属嘉鱼宋苏轼指黄州赤鼻山为赤壁葢蜀汉居樊口进兵逆操遇于赤壁则赤壁当在樊口之上又赤壁初战操军不利引次江北则赤壁当在江南亦不应在江北今江汉间言赤壁者五汉阳汉川黄州嘉鱼江夏惟江夏之说合于史宋李壁诗赤壁危矶几度过沙羡江上鬱崖峩今人误信黄州是犹赖水经能正讹】惊矶山【在府城东南九十二里其西南俯临大江下有石矶波涛迅激商旅惊骇故名】半面山【在府城东一百二十余里山半面产木故名】金城山【在府城东南二百里吴将陆焕尝屯兵于此】钟成山【在兴国州东南一十里相传晋钟离嘉飞升之处下有钟成观】灵仙山【在兴国州西南一十里下有灵仙观初建时获石弩剑斧宋光宗书其额】印山【在兴国州南一十里常湖之中形如印浮水靣圆正清碧】龙角山【在兴国州西八十里两峯相对本名龙耳唐改龙角其下有泉祷雨多应】大坡山【在兴国州东八十里傍有石楼崭然拔出众山之上里人于此制茶名曰坡山凤髓】钟山【在兴国州南八十里魏钟繇墨池在其上故名宋韩克佐诗冨川三百叠山中秀出东南第一峯势接匡庐分紫翠地连吴楚压鸿蒙从龙云气来沧海集鳯朝阳老碧桐深幸太平黎庶乐耕桑鼓舞自淳风】阖闾山【在兴国州南九十里世传伍子胥屯兵于此史记阖闾九年子胥伐楚是也今有阖闾城】大墓山【在兴国州西一百一十里世传唐李靖母墓在此有读礼堂及墨池】太平山【在兴国州南一百九十里与九宫山相连宋道士章自然开山为观于上】西山【在武昌县西三里宋苏辙九曲亭记谓山有精舍西曰西山是也苏轼居黄州时尝与武昌令邓壁防此后玉堂话旧诗云春江绿涨蒲萄醅武昌官栁知谁栽忆从樊口载春酒步上西山寻野梅】虎头山【在武昌县东三里旧名凤穴吴黄龙初有凤集于此旧名鳯凰台】樊山【在武昌县西四里与西山相连刘宋谢眺诗樊山开广宴谓此一名樊冈下为樊口旧名袁山水经注云孙权徙鄂于袁山即此又名夀昌山产银铜铁及紫石下有寒溪中有蟠龙石宋苏轼诗武昌樊口幽絶处东坡先生留五年春风摇江天漠漠暮云卷雨山姢娟】郎亭山【在樊山西路出武昌退谷中五代梁时朱友恭凿山开道射以强弩遂拔武昌即此地又山下石有窊颠者唐元结修以盛酒号窊樽】石门山【在武昌县东五里两山对峙如门唐武昌令马安与元结同游石刻尚存宋郭祥正诗双崖屹然起剔藓认题字乃知贤令尹曾同漫叟醉】神人山【在武昌县西九十二里歴代帝王记云吴建衡二年有神人乗白鹿从此山出故名】虬山【在武昌县南一百五十里山隂有龙穴续捜神记居人毎见神虬飞翔出入旱祷即雨后人筑塘其下曰虬塘】武昌山【在武昌县南一百九十里吴孙权都鄂易名武昌故以名山晋武时宣城人秦精尝入此山采茗遇一毛人长丈余引精至山曲示以藂茗既别复还探懐中橘遗精精怖负茗而归】相山【在咸宁县治东南宋参知政事冯京尝读书其上故名】金灯山【与相山接上有善晖禅师葬塔每月夜有光如灯至晓乃灭今有金山寺】登髙山【在咸寜县治东南俗传晋孟嘉尝游于此因名登髙】潜山【在咸寜县南二十里形如展旗上有坛旧传葛洪炼丹处宋冯京未第时筑室山间读书有潜山碑及李唐侯记】牛鼻山【在咸寜县东八十里以形似名山有深潭一百尺四面青萝绿竹可观】辋山【在咸宁县东四十里山形圆曲如车辋然】白望山【在咸寜县东南八十里巍然独立望极江夏白湖故名】钟台山【在咸寜县东南一百里寰宇记上有桃花洞即唐李邕读书处石室尚存顶有石台上有石钟或时自鸣】鱼岳山【在嘉鱼县治西水经注鱼岳山在大江中杨子洲南今去水已逺山在平地】百匹山【在嘉鱼县北五里山势绵延东西二十里如百匹练】湖山【在嘉鱼县西南三十里近山有水名湖故名】白石山【在蒲圻县南二十五里居众山中独崒嵂距山一里许有岩名白石泉出岩中流下为白石港傍有唐顔杲卿兄弟祠又江夏亦有白石山】锡山【在通城县南七里旧产银曰银山又产锡故名】梧桐山【在通城县西一十五里山多梧桐下有尖山名凤凰取凤栖梧桐之义】鸡笼山【在通城县南二十五里状如其名夜静常闻鼓声】相师山【在通城县南三十里旧传黄石公尝隠于此以其为汉相张良之师故名】幕阜山【在通城县东南五十里周回五百余里有水四出东南入湘西入洞庭北入隽呉太史慈为建昌都尉拒刘表从子磐于此置营幕因名】黄龙山【在幕阜山之东旧传山顶有湫池中有黄鱼二能致雨旱祷有应故名】东方山【在大冶县北三十里连武昌县界有石刻云东方朔故隠按此非也乃智印禅师道塲在武昌东界故云东方】吉祥山【在大冶县东四十里吴王微时隠此唐罗隠诗吴王当时隠此山吴都去后绿潺湲岭梅乍折春妆薄沙鸟晴分铭篆间】白雉山【在大冶县北六十里山有芙蓉峰前有狮子岭后有金鸡石南出铜鑛晋宋以来置铜塲钱监】鳯栖山【在大冶县北七十里吴建兴中有凤降此因名】西塞山【在大冶县东九十里孙策击黄祖于此唐张志和渔父辞西塞山前白鹭飞桃花流水鳜鱼肥】回山【在西塞山之右上有飞云三洞上洞出云中洞出水下洞出风乃唐元结读书之所天寳间积雨之后山颠忽有飞泉涌出埀流四百仭结名之曰异泉作异泉铭】翠屏山【在通山县治西南苍翠如屏可爱上有石塔旧有人居环绕如城亦名石城山】白羊山【在通山县西二十里世传东晋永昌中有三人乗白羊入此山中故名】九宫山【在通山县东南八十里昔晋安王兄弟九人造九宫于此又云山自下而上髙峯九层故名九宫又云山来自南岳长沙九江庐阜九十九峯之数宋张道清来往此山建钦天瑞庆宫于上谢枋得诗真人何代结幽栖累世奎章焕紫泥日月髙奔黄道近衡庐傍出玉绳低】灌溪山【在崇阳县西北一十五里唐闲禅师所居有沤麻池劈箭桥】弩牙山【在崇阳县南四十里以形似名有吴城港水绕岩下】岩头山【在崇阳县西五十里周回百余里北抵临湘境有二岩一曰罗汉极幽邃中有石台可以坐卧一曰寳陁上圆下平如庵庐其外轩豁如大厦旧经云唐全奯禅师居此】茱萸山【在崇阳县西南五十里重冈叠阜势若连云唐存制禅师居此以其多蛇虺毒物故植茱萸辟之因名】壶头山【在崇阳县东北六十里山如罂壶之口下有溪水名桃花洞】龙泉山【在崇阳县西南六十里周回二百里山有洞好事者持炬而入行可数十步渐坦平如人居室可容千百众有石渠泉流清驶乡人号曰鲁溪岩常时草木狼籍及遇旱入祷则净若洒扫者山前产茶味甚甘美号龙泉茶】九曲岭【在樊山南曲有九折上有九曲亭苏轼诗同游困卧九曲岭谓此】万松岭【在樊山下松林夹路因名】南冈【在武昌县南湖上晋王敦收郭璞诣南冈斩之即此处】龙头岩【在崇阳县东一十五里岩北有流泉石激之声闻百步萦纡三十里】许仙岩【在崇阳县西北三十里昔旌阳令许逊追蛟过此故有许仙观挿剑池】观音岩【在通山县宋绍兴间居民万俊见云气盘结异常寻其源见一洞窈然广十余丈有石磬石榻石盏石果内有一石观音像傍有人物森列竒怪邑宰朱朝仙为记】费袆洞【在黄鹄山后旧经云费文袆升仙处李宗孟诗空遗费仙迹不见庾公游草木有新色江山余故愁】吕公洞【在石镜亭下黄鹄矶上初无洞穴但石迹隠然如门叩之有声世传吕洞賔尝题诗其上】荆泉洞【在蒲圻县南一十五里中有石台其傍列石如钟鼓果实形状不一又有石田沟塍悉具居民嵗视其燥湿以占凶穰自洞门入行可百歩别有门甚狭父老云尝有好事者里粮而入信步趋出则在崇阳之葛藤坪相距百余里洞门有六泉合流数里入于钟潭】石洞【在咸宁县黄茅山下洞门甚狭既入辄寛平上有石如龙水吐龙口祷雨得石者多验】箬谷【在武昌县西之寒溪】白鹿矶【在神人山下宋王之瑞诗当日休师白鹿矶安身髙处遽忘危若能早作赤城隠成败后来谁得知葢有指也】试剑石【在樊山下其石中防相传吴王试剑于此】狮子石【在白雉山俚俗遇旱祠而升之可举则雨若不雨则负者虽众不能胜】节度石【在武昌县大江中或云旧名接渡伍员去楚入吴渔父接渡于此故名】龙蟠石【在武昌县东北江上旧传有龙蟠于此庾信衰江南赋龙蟠凤集之所】望夫石【在武昌山北宋王安石诗云鬟烟鬓与谁期一去天邉更不归还似九疑山上女千秋长望舜裳衣】吴王岘【在九曲岭下昔孙权于樊口被风破船凿樊岭而归因名宋苏轼诗清风弄水月啣山幽人夜渡吴王岘】铜盘隄【在咸宁县南六十里有四门各广二丈古蛮獠尝保聚于此】万金堤【在府城西南长堤之外宋绍兴间役大军筑之上建压江亭】大江【古志云自岳州之临湘县入咸宁县境又图经云自嘉鱼县入江夏县境至州西防沔水东流南至武昌县】东湖【在府城东四里湖上有东园为近城登覧之胜】南湖【有二一在武昌望泽门外旧名赤栏湖外通大江一在武昌县东八里又名五丈湖外通江南冬即干涸晋陶侃尝作塘以遏水】杯湖【在樊山郎亭下方广一二里唐孟仕源居退谷杯樽之下命曰杯湖元结有铭宋王伯虎诗有杯湖风舞翠绡转之句】车湖【在武昌县东三十里宋王文甫居湖上苏轼在黄州尝与往来】莼湖【有二一在嘉鱼县西懐仁乡一在蒲圻县西北八十里】太平湖【在嘉鱼县南二十里相传水尝涸时夜有光怪或志其处而掘之得铜钟宋秦观为吊鏄钟文即此】蒲圻湖【在蒲圻县以湖多生蒲草吴置蒲圻县于此湖侧因名】冨池湖【在兴国州其源自西碎石至三溪口合流汇于富池湖入江】涂水【在府城南九十里一名金水其入江夏县谓之涂口晋陶潜有涂口诗亦名金口】陆水【在通城县治北自巴陵歴通城崇阳二县境北过蒲圻县入江即陆水也吴吕岱尝屯兵于此一名隽水】菩萨水【在西山颠宋苏轼有铭】樊溪【一名樊港又名袁溪在樊山西南控县南湖泽凡九十九东为樊口入于江】寒溪【在樊山下虽盛夏凉气逼人唐元结尝居此上有寒溪寺宋张舜民诗传与寒溪莫惆怅漫郎今已借舟还吴处厚诗呉王宫殿作飞尘野鸟幽花各自春料得寒溪喧笑日也曽惊动武昌人】苹花溪【在咸寜县南四十里相传洪崖先生炼丹之地尝有老姥采苹其间莫测所自来问之曰吾鲍姑也因忽不见】南浦【在府城南三里离骚经送美人兮南浦宋冦凖诗春风入埀杨烟波涨南浦落日动离魂江花泣微雨】黄军浦【在鹦鹉洲下本名黄军浦以吴将黄葢屯兵于此沈攸之谓暂泊黄金浦葢声之讹也】金沙洲【在府城西南大江中】鹦鹉洲【在府城南跨城西大江中尾直黄鹄矶即黄祖杀祢衡处衡尝作鹦鹉赋故遇害之地得名唐李白诗鹦鹉来过吴江水江上洲传鹦鹉名鹦鹉西飞陇山去芳洲之树何青青崔涂诗怅望春襟郁未开重临鹦鹉益堪哀曹瞒尚不能容物黄祖何因解爱材】峥嵘洲【在武昌县一曰新生洲晋刘毅破桓处半属黄州】散花洲【在大冶县西塞山下吴周瑜战胜犒士散花于此又云具地为吴王散花滩】龙穴洲【在嘉鱼县沙阳洲下刘宋迎文帝于江陵至此黑龙跃出负帝所乘舟左右失色帝曰夏禹所以受天命也我徳何以堪之故有是名】芦洲【在武昌县西三十里一名罗州一名逻洲舆地志子胥迯楚于江上求渡渔父曰灼灼兮侵已私与子期兮芦之漪子胥既渡解剑与之不受子胥令其勿露渔父遂覆舟而死即此处】牧马港【在武昌县东其上即吴王故城葢孙权饮马之处】将军滩【在蒲圻县新店镇中有巨石世传孙权尝磨刀其上】蜘蛛井【在府治南铁佛寺内世传唐时有红白二蜘蛛化为妖妇以媚人故铸铁佛镇之】浪花井【在府治南大洪山南塔下名曰无影塔水常沸涌如浪其脉通江】铜盘井【在府治南昔有铜盆葢井底日没不竭故名】醴泉井【在武昌县庭令贤则涌出】卓刀泉【在府城东一十里汉昭烈郊坛下世传闗忠义尝卓刀于此泉侧有忠义庙】飞锡泉【在八分山昔骆禅师飞锡腾至泉所因建道塲虽久早甚雨泉无盈涸】三潮泉【在兴国州西一百四十里以泉一日三涌故名】玊山泉【在兴国州西八十里地名长溪遇旱取水祷雨有应】芦花泉【在咸宁县东南六十里相传邑人苦旱祷雨方择所诣忽遇三白衣男子曰本县髙槎山石晶岭有泉可祷且谓泉下有丛芦宜以为识如其言祷之果得雨】沈泉【在咸宁县四五十里源出蒲圻境入本县界数里下注大石窦中声如万鼓遂伏流不见】白岩泉【在西山颠石窦中宋苏轼有铭】汤泉【在蒲圻县南五里冬夏常沸】磨劔池【在头陀寺世传秦皇磨剑于此】洗剑池【在松风阁下世传吴王淬剑于此】曲池【在府城东一十五里长乐村梁太清间邵陵王为太守雅好賔客尝慕王右军流觞曲水之记故名】陷池【在武昌县东南一百二十里俗传故何氏室也尝得龙卵径七寸蔵器中忽龙化而宅陷今祷雨于池多騐】夏口【在荆江之中正对沔口唐章懐太子注东汉亦谓夏口戌故唐史皆称鄂州为夏口本在江北自孙权取对崖名夏口而江北之名始晦又云鲁口即夏口以其对鲁山岸故名】大小囘【在武昌县樊口者曰大囘在钓台下者曰小囘唐元结歌云樊水欲东流大江又北来樊山当其南此中为大回丛石横大江人云是钓台水石相激冲此中为小囘】流浪洑【在武昌县东江上俗讹为刘郎洑】樊港【在武昌县界内吴志谷利拔剑拟柂工急趋樊港即其处】夏汭【书蔡传注曰水北曰汭则夏汭者江北之夏口春秋谓之夏汭左传注曰汉水曲入江处】夏首【谓夏水之首江之汜也屈原云过夏首而西浮兮梁侯景防夏首积兵粮即此地也】南沔【按沔水即汉水自夏水入沔之后兼流至汉阳故名南沔】石枧陂【在崇阳县东十五里有旧址本朝洪武间知县元俊伐石重修之】长乐堰【在兴国州北五十里唐贞元中筑本朝洪武中重修民赖其恵名曰长乐】
　　土产银【兴国州西黄姑山出旧有银塲今废】铁【大冶县东团炉山出旧有铁务今废】火纸【各县俱出】蕲竹【大冶县有山塲相传宋吕文徳所种】秀柑【各县俱出】茶【各县俱出】鱼【各县俱出】铜【大冶县白雉山出】水晶【兴国州潘家山出】鲟鳇鱼【大江出】麂獭【府境出】
　　藩封楚王府【在府治东洪武三年建】永安王府　崇阳王府　岳阳王府　景陵王府【俱在府治东】通山王府　通城王府江夏王府　东安王府　大冶王府　缙云王府
　　保康王府　武冈王府　祁阳王府　湘乡王府【俱在府治东南】寿昌王府【在府治西】
　　公署武昌卫【在府治南洪武二十二年建】武昌左卫【在府治西南洪武十五年建】武昌防卫【在府治南洪武三年为楚府置】
　　学校武昌府学【在府治南宋庆厯间建本朝正统间重建】兴国州学【在州治西正统十三年因旧重修】江夏县学【在府城平湖门外旧在黄鹄山北洪武九年迁此】武昌县学【在县治南旧在县治东宋淳熈间建本朝正统十四年重建隆庆间迁此】嘉鱼县学【在县治东宋建本朝正统十二年重建】咸宁县学【在县治东宋建本朝正统八年重脩】蒲圻县学【在县治南宋建向西后改向南】崇阳县学【在县治东北旧在县西洪武七年迁此】通城县学【在县治东洪武五年建】大冶县学【在县治西宋建本朝景泰元年重修】通山县学【在县治东南宋建本朝正统十四年重修】
　　书院东山书院【在黄鹄山东宋建】濂溪书院【在府学前旧为射圃嘉靖四十二年巡抚都御史改建祠宋周某】南湖书院【在武昌县治东宋权夀昌军事京规建元设山长领之】龙川书院【在武昌县南金牛镇元时领以山长】竹溪书院【在蒲圻县东五里宋建苏轼书额】新溪书院【在蒲圻县宋进士周登仕建】叠山书院【在兴国州东一里湖隄上宋谢枋得寓居著书于此今称其地曰谢公墩】
　　宫室安乐宫【在武昌县东吴王城中吴黄龙间徙都建邺赤乌中始移武昌旧传宫中有瓦澄泥为之可以作砚】避暑宫【在寒溪上相传吴王避暑于此即西山寺基至今无暑气宋王伯虎诗闻説吴王避暑宫满山六月绛纱红】太极殿【在安乐故宫前葢吴宫正殿也】南楼【有二一在府城黄鹄山顶名白云楼宋张俞诗城上新开百尺楼白云人伴白云留山川半倚三吴胜江汉常吞七泽流一在武昌县今县城楼是也晋庾亮镇武昌时佐史殷浩辈乘秋夜共登南楼俄而亮至诸人将避亮曰诸君少住老子于此兴复不浅便防胡床与浩等谈咏唐李白诗清景南楼夜风流在武昌庾公爱秋月乗兴坐胡床】黄鹤楼【在府城西南隅黄鹤矶上世传仙人子安乘黄鹤过此又云费文袆豋仙驾黄鹤返憩于此唐阎伯珵作记以文祎事为信或者又引梁任昉记谓驾黄鹤之賔乃茍懐字叔伟非文袆也宋张栻亦辨其非唐崔颢诗昔人已乘白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡闗何处是烟波江上使人愁】焦度楼【在府治东南子城上按南史宋明帝为武陵王时叅军沈攸之起兵至夏口度于城楼上辱骂攸之怒攻城度力战攸之与众防楯将登度投以秽器敌不能冐后呼此楼为焦度楼】和丰楼【在府城东南旧名髙楼宋淳熈间燬总管刘邦翰重建改今名】楚楼【在府城南平湖门外宋绍熈间建】松风阁【在西山寺旧有松林甚茂宋黄庭坚自黄州游西山爱之因名】懐坡阁【在兴国州治东濒湖宋元丰间苏轼自黄来访李仲覧留其家久之仲覧登第后瞰湖筑室号懐坡阁画东坡像于其上王十朋过之为赋懐坡诗】稽古阁【在府学宋绍熈间鄂州教授许中应建蔵绍兴石经两朝宸翰又取板本九经诸史百氏列置其旁朱文公有记】竒章堂【在布政司即古楚观旧址宋知州陈邦光建初名戯防堂后知州汪叔詹夣前身为竒章公改今名又黄鹄山有竒章亭竒章公牛僧孺也】读书堂【在钟台山乃唐李邕读书处又府治南三十里有李白读书堂头陀寺有皮日休读书堂潜山有冯京读书堂武昌县寒溪山有东坡读书堂】叠山书堂【在兴国州治东湖堤上宋谢叠山寓此著书人称其地曰谢公墩】四贤堂【在府学宋嘉定中教授石继谕建以祀周子二程子朱子黄榦有记】封建亭【在府城新南门外本朝初平江夏驻驆于此谓此当封楚王后果然】吕仙亭【在府治南即仙枣亭遗址本朝景泰四年重建旧传亭前枣木未尝实一嵗忽有实如爪太守命小史采而进小史輙私啖之遂仙去又传太守与倅奕有仙人忽至云太守奕败果然仙于郡前吹笛因不见随笛声至楼上唯见石镜题诗未书吕字而去故今名吕仙亭】压云亭【在黄鹤山椒旧为头陀峯顶院元世祖至鄂尝驻此观覧形胜至正间因建亭于此】曲水亭【在布政司治东北又有乔木等亭即古所谓楚望也】江汉亭【在府倅防宋张栻作记张芸叟南迁录云鄂倅公宇因古城作亭榭俯瞰江汉景物最秀】石照亭【在黄鹤楼西临崖有石如镜石色苍澁无异凡石每为西日所照则炯然发光宋贺铸诗西戍夕阳晴东城石镜明有山分八字共作两眉横】殊亭【在武昌县唐县令马向建元结作记取其才殊人殊行殊迹殊此亭又殊命曰殊亭其诗曰时节方大暑试来登殊亭凭轩未及见忽若秋风生】广宴亭【在樊山唐广徳中樊口津吏欲为舍元结验之图记以为故孙吴宴逰地乃谕县令马向修之为亭取谢眺樊山开广宴之句以名结为记】怡亭【在殊亭东唐裴鸥作宋蒋之竒云怡亭铭刻于江濵巨石之上乃唐李阳氷篆李莒八分书裴虬为之铭世谓三絶】九曲亭【在九曲岭下宋苏轼建弟辙作记其畧曰子瞻暇适西山行于松栢之间羊肠九曲而获少平逰者至此必息倚怪石防茂树有废亭焉其遗址甚隘不足以席众客其旁古木数十其大皆百围千尺不可加以斧斤一旦大风雷雨拔去其一亭得以广子瞻与客入山视之笑曰兹欲以成吾亭耶遂相与营之亭成而西山之胜始具】沧浪亭【在兴国州治后宋王十朋诗荷有香能凝燕寝缨无尘可濯沧浪】解剑亭【在武昌县东北通淮门外江次齐安拾遗云五洲在州南与解剑亭相对伍子胥渡江奔吴之地宋苏轼谓子胥渡处对刘郎洑亦五洲地也未知何防】乖崖亭【在布政司宋李焘设张忠定公咏之像于其内有文记之】静春台【在府治旧通判防即江汉楼故址】涌月台【在黄鹤楼傍】郊天台【在府城东一十里今名磨儿山世传汉昭烈尝祭天于此】祭风台【在赤壁山下世传汉昭烈祭风于此】钓台【在武昌县北门外大江中吴孙权尝驻兵于此刘宋谢眺宋蒋之竒俱有诗】凤凰台【在虎头山吴主因鳯凰见筑台于此招周瑜鲁肃以定建都之计以上台今俱废】
　　闗梁鸡鸣闗【在武昌县即孙吴东宫门俗云吴王夜役鬼工为城未合鸡鸣而罢】华容镇【在武昌县西五十里即唐禅林寺】成山寨【在咸寜县西五里周回十余里可容数千人四壁峭峻惟仄迳可入宋建炎间民聚粮保守贼不能窥】平湖桥【在府城西南平湖门外】分金桥【在府城隍泽门内】广平桥【在府城二里路跨南湖宋绍兴间建】伏龙桥【在府城东南四里相传晋许逊自豫章追蛟至此化为白驴伏桥下因名】石盘桥【在武昌县东一十里旧名石盘渡乡民往来病涉本朝景泰二年建为桥】丁师桥【在咸宁县西三十里昔有丁姓者创此桥因名】贺胜桥【在咸宁县北四十里宋末兵起里人王晔聚众保障与贼战胜因以名桥】义城桥【在崇阳县西二里宋令张咏建】朱紫桥【在崇阳县西三里宋孟珙书额】礠湖渡【在大冶县治东四十里古志云湖边之石名礠类产菖蒲即苏子由阻风以诗寄子瞻处】龙宂渡【在府北四里梅询诗旧宂潜蛟御风波横要津】
　　寺观铁佛寺【在府城中梁邵陵王建】头陀寺【在黄鹄山南齐王融作寺碑黄庭坚诗头陀全盛时宫殿梯空级】银山寺【在兴国州北一十五里后有石壁宋苏轼与李仲覧游翫过此书铁壁二字世传为银山铁壁】永夀寺【在兴国州西六十里正统八年赐额】长兴寺【在兴国州西七十里宋岳飞门僧吉祥建飞死吉祥语其徒曰岳公天神也汝谨事之寻亦跏趺而逝】西山寺【在武昌县治西晋僧恵逺建】报恩寺【在武昌县治东又江夏县亦有报恩寺】普济寺【在大冶县治西】武当宫【在府治西南黄鹤楼东】钟成观【在兴国州东南一十里晋钟离嘉飞升之所宋赐额】灵仙观【在兴国州西南一十里内有石剑石弩石斧尚存】灵溪观【在武昌县灵溪山吴可像许长庆蔡悟真飞升之所有鹤笼炼丹井飞升桥尚存】文昌观【在崇阳县西三里】
　　祠庙江汉神祠【在府城西汉阳门楼上宋淳熈间通判刘靖以江汉在境内宜为望祀乃为坎以祭之坎在灵竹寺西后知州沈枢改祠于学】蒋王祠【在府城东二里祀金陵蒋山之神】张中丞祠【在嘉鱼县祀唐忠臣张巡以巡有保障江淮功咸宁崇阳亦祀之】张乖崖祠【在崇阳县北宋张咏号乖崖尝宰是邑有异政去而民思之以咏所建美美堂立生祠】忠义祠【在府治北宋建炎间金骑渡江郡守李宜婴城固守民赖以安后为贼所虏遁投僧寺僧疑而杀之百姓伤感为建祠祀焉太守马去疾以闻赐额忠义】止斋先生祠【在大冶县学元至正间县尹周镗立以祀乡先生万祯本朝重建】吴大帝庙【在武昌县治东安乐故宫】普应庙【在府城东五里旧云三公庙自唐有之宋始赐今额郭祥正诗三神鼎峙名谓何子胥范蠡马伏波庄绰辩疑谓葛洪亦尝拜伏波将军非马也】陆大宪庙【在府城西南三里祀汉陆贾贾使南粤至江夏而亡遂立庙按汉史贾非道死或因楚产郡人为立庙尔本曰陆大夫杨吴避讳改称大宪】宋大宪庙【在府城东七里其神汉宋无忌为火精唐牛僧孺立庙祀之以禳火灾本曰宋大夫亦杨吴避讳改称唐韦建除武昌军节度使将行夣一朱衣导从数十诣韦曰公将镇鄂渚仆所居頽毁非公不能葺治及至访无忌庙其像即夣中所见遂新之宋绍兴中知州王信复立俗云火星堂本朝重建】白马庙【在府治西祀蜀将张飞】鲁肃庙【在府治西南二里肃呉横江将军】昭勇庙【在兴国州东六十里富池口祀吴将军甘宁宋锡王爵庙号昭勇本朝改号吴将军甘公之神春秋祀之又大冶县亦有庙】孟孝感庙【在府城东二里祀呉孝子孟宗宋绍兴间建本朝迁武昌卫前】陶侃庙【在府城西北隅侃尝镇武昌卒于樊口百姓思之晋咸康间立庙有碑刻在焉】马步庙【在武昌县南梁子湖上周礼校人冬祭马步注云马步神之为灾害马者旧以仲月祭于大泽用刚日今县人率以五月五日竞渡祭享于庙盖吴之故俗云】广恵庙【在府城南竹簰门外旧名顺济龙王庙宋淳熈间祷雨灵应赐今额】忠烈庙【在府城旌忠坊宋岳飞保防上游有功乾道中建庙于鄂赐今额嘉定中又追封鄂王知鄂州罗愿以父汝楫为侍御史时尝附秦桧论飞不敢入飞庙一日自念吾政善姑往祠之再拜遽卒于像前人疑飞之憾不释云】表忠祠【在府治东万厯二年巡抚都御史赵贤建祀革除忠臣姚善廖升樊士信周拱辰】
　　陵墓楚昭王墓　庄王墓　宪王墓【俱在府城东六十里灵泉山】永安懿简王墓　通山靖恭王墓　夀昌安僖王墓　岳阳悼恵王墓　景陵顺靖王墓　崇阳靖简王墓大冶悼僖王墓【俱在府城东五十里以上十二王俱本朝宗室】汉荆王贾墓【在大冶县西北六十里世传九江王黥布反荆王以兵征之殁于此】祢衡墓【在府城西鹦鹉洲】吕防墓【在嘉鱼县西石头口吕城内】陶侃墓【九域志在江夏】孟嘉墓【在兴国州西南阳新里晋永和中嘉尝为阳新令卒葬于此】彭汝砺墓【在兴国州南三十五里汝砺官至尚书俗呼彭尚书墓墓侧有祠】赵令墓【在武昌县西吉祥寺侧令宋宗室建炎初通判鄂州贼犯黄州令引兵遏其冲就知黄州既而金人陷城胁之降大骂不屈而死黄人敛遗体葬于此后请立庙墓侧赐额忠显】陈求道墓【在蒲圻县东二十四里都兴陂】吕文徳墓【在西塞山下】母制机墓【在大冶县东黄龙山制机本蜀人宋末分教黄州兼领雪堂河南两书院教人必明体适用学者称为平山先生后卒于黄州子孙奉柩葬此谢枋得为之铭】徐祥墓【在大冶县东三十里祥县人本朝封兴安伯永乐二年卒葬于此】甘宁墓【在兴国州东六十里军山之阳宁吴将也】徐镛墓【在江夏县东五里洪山北镛都御史勅葬】李田墓【在嘉鱼县南十里白靣山右田都御史勅】陈智墓【在咸宁县官埠桥智都御史勅】戴书墓【在崇阳县背田畈书副都御史勅葬】汪文盛墓【在白羊山源文盛大理寺卿勅葬】
　　古迹鄂王城【在武昌县西南二里即楚熊渠子红封国城】子胥城【在兴国州东六十里俗传子胥所筑即永兴故城】吴王城【在武昌县治东本汉灌婴所筑晋陶侃为刺史理其地又云孙吴故宫城遗地今宫城前有御沟内有庙唐刘长卿诗上下故宫城长江竟何有寥落几家人犹依数株栁宋张耒赋登武昌之故墟兮吊西门之哀栁是吴主之故宫兮昔仲谋之所有】夏口城【在府城西黄鹤山吴主孙权所筑对岸则入沔津故城以夏口为名至刘宋顺帝时栁世隆等守之沈攸之攻之不克梁末陈初周将史宁为土山长梯攻之不能破黄巢之乱止防其外郭葢其城依山负险周回不过二三里乃知古人筑城欲坚不欲广也】黄石城【在武昌县东江表传云刘勲走入樊口闻皖已没及西寨将兵救皖为孙权所破遂奔曹公即此城也】鄂县故城【水经注古岸有鄂县故城葢旧樊楚也】太平城【在蒲圻县西南八十里吴孙权遣鲁肃征零陵于此筑城】吕防城【在嘉鱼县石头口吴孙权征零陵时所筑】汝南城【在府城西涂口即汝南侨郡故城晋咸和中冦难南逼户口南迁因置城于涂口】曹公城【在府城东北二里梁武帝起义兵遣曺景宗筑曲水城及武帝攻郢城又遣王世兴屯兵于此】郢城【在黄鹄山刘宋郢州治此梁武帝自襄阳起兵逼郢城见数百毛人逾堞且泣投黄鹄矶明旦城降】万人敌城【在府城东黄鹄山顶旧有城宋建炎间草冦犯城郡守命其上以彊弩射之冦退因名】岳公城【在嘉鱼县东北宋岳飞征杨么于此筑城屯兵】废奉新县【在兴国州西南一百二十里吴置隋废入冨川县】废安昌县【在兴国州西北九十里梁置隋并入冨川县】废冨川县【在兴国州西南五十里本陈阳新县隋开皇间改名寻并入永兴县】郊天坛【在武昌县西山郊坛冈又名即位坛水经注吴主孙权即位告天于此】南郊坛【在武昌县南吴主孙权郊天之所】葛仙坛【在崇阳县东北三十五里葛仙山上坛西有清泉嵗旱环数百里来祷挹桮勺以去则隂雨随之】陶侃宅【在武昌县西中有黑石中拗如樽状唐孟士源命为桮樽】武昌西门【晋陶侃镇武昌课种栁都尉夜盗栁为巳种侃问西门柳何以盗种尉惊怖谢罪即此也唐刘禹锡诗一辞温室树几见武昌栁孟浩然诗行看武昌栁彷佛暎楼台宋李豸诗官栁不知兴废事春来还是緑纎纎】圻【在武昌县西南一十里吴王种于此】夷市【土俗编云晋西阳有豫州五水蛮陶侃为武昌太守作夷市于吴城东以为交易之所大获其利】吕洞賔仙迹【有二一在府城西南黄鹄矶石壁上遗像宛然一在府城东六里紫荆山西石壁上卧迹尚存并有洞賔仙迹四字镵石】舜帝庙碑【在蒲圻县治有防碑载二妃事字漫灭不可考】元御书碑【在武昌府学有元至顺间御书逺志万里归程六字二碑刻欧阳为賛】
　　名宦汉董宣【江夏太守先是有剧贼夏喜等冦乱郡境宣初到界移书曰朝廷以太守能擒奸贼故辱斯任令勒兵界首檄到幸思自安之宜喜等惧即时降散】三国周瑜【吴中防军领江夏太守尝讨败黄祖兵于柴桑后又败曺操于赤壁】程普【吴禆将军领江夏太守初从孙策攻黄祖于沙羡后与周瑜破曺操于乌林】陆逊【吴大都督尝袭曺休振旅过武昌孙权令左右以御葢覆逊出入暨权徙都建邺徴逊辅其太子登留守武昌】潘濬【吴时与陆逊同驻武昌荆州牧刘表辟为江夏従事时沙羡守长赃秽濬按收之一军震悚】滕牧【吴孙皓还建邺以牧镇武昌寛防以结民武备以防冦当时称能】晋陶侃【以都督镇武昌严毅有权明悟善决断勤于吏职所治数千里中路不拾遗】庾亮【镇武昌坦率行已政迹着闻】庾翼【以都督镇夏口有功得荆楚人心】谢尚【行江夏等都军事始到官郡府以布四十匹为尚造乌布帐尚懐之以为军士袴】刘道规【义熈中镇夏口有文武大畧威望重于一时】南北朝萧思话【宋孝建初始置鄂州治江夏以思话为刺史有威望爱才好士人多归之】沈庆之【宋武昌内史处分军事内外整办百姓欣悦】韦叡【梁初为江夏太守行郢州府事莅人以恵爱为本甚有政绩】何逺【梁武昌太守杜絶交游馈遗秋毫无所受江左水物甚贱毎食不过干鱼数片而已】唐冯昭奏【鄂州刺史志气刚劲不畏强御异政风行】元稹【武昌军节度使在鄂二载有徳政】韩仲卿【武昌令有美政既去县人刻石颂徳】李兼【鄂州刺史李希烈反遣兵袭鄂兼大破之于是畏兼不敢复有窥汪淮之志】吕元膺【鄂岳观察使尝夜登城守者不许左右曰中丞也对曰夜不可辨乃还明日擢守者为大将在任有仁爱之政吏民怀之】柳公绰【鄂岳观察使时方讨吴元济诏发鄂岳卒五千安州刺史李聴公绰即引兵渡江抵安州谓聴曰宜以兵法从事戒诸校曰行营事一决都将聴军既出乃省问其家疾苦厚给之军中感服曰中丞为我恤家事敢不死战故鄂军每战輙克】牛僧孺【武昌节度使鄂城土恶亟圮嵗増筑赋蓑茅于民吏倚为扰僧孺陶甓以为城五年毕鄂人无复嵗费】栁仲郢【牛僧孺辟为武昌幕府有父公绰风矩僧孺叹曰非积习名教安及此耶】崔郾【鄂岳等州观察使尝治虢以寛而涖鄂则严或问其故曰陜土瘠民贫吾抚之犹恐其扰鄂土沃民剽非用威莫能治政所以贵知变也闻者服焉】宋张咏【知崇阳县民以茶为业咏使民拔茶植桑民初以为苦其后官茶他县皆失业而崇阳之桑已成可为绢嵗百万匹民咸徳之】叚少连【知崇阳县崇阳剧邑自张咏为令有治状自后惟少连能继之】蒋之竒【知通山县通山令有名显于史册者由之竒始】杨绘【知兴国军为吏敏强表里洞逹一出于诚尤以文章著名】方泽【知武昌军政和民悦再起南楼黄庭坚诗庾公风流冷似铁谁其继之方公悦公悦泽字也】王安国【武昌军节度推官在部持正不可干以私与安石虽兄弟而所守不阿】张商英【知鄂州时蔡京欲推方田于天下又筑圜土以囚罪人商英谢表云方田扰安业之民圜土聚徙乡之恶此语一出天下传诵其名益重】李防【知崇阳县金人入冦防募兵入援曰事急矣当持一信报天子为东南倡至蔡州与金人战死之】岳飞【荆湖北路制置使尝屯兵鄂岳讨平冦贼以功封武昌郡开国侯】李宜【知兴国军时金兵渡江至境上遣檄使降宜斩使婴城固守金兵不得入境民赖以安】陆九龄【兴国军教授兴国俗俭啬而鲜知学九龄不以职开自佚益严规矩肃衣冠如临大众劝绥引翼士类兴起】刘清之【通判鄂州鄂大军所驻兵籍多伪清之白郡及诸司俾伪者以实自言而正之又访祠张节妇墓及谕止计利尚鬼之俗】詹体仁【知鄂州兼总湖广饷事时嵗凶艰食即以便宜发廪振救时韩胄建议开边一时争言兵以规进用体仁独移书言兵不可轻动宜遵养俟时】韩彦直【以都统制驻鄂州条奏军中六事朝廷从之军中骑兵多不能步战彦直命骑士被甲徒行日六十里虽统制官亦令以身率之人人习于劳苦驰骋如飞】赵方【湖北转运判官兼知鄂州尝自言性太刚请刘光祖书勤谨和缓四字揭坐隅以为戒】冯去疾【知兴国军去疾乃朱文公门人开定本四书于沧浪亭号兴国本】吴柔胜【以湖北运判兼知鄂州甫至值嵗歉大讲荒政被灾之民全活者不可胜纪】王霆【知夀昌军尝叹曰两淮藩篱也大江门户也三辅堂奥也藩篱不固则门户且危堂奥岂能久安乎乃以防江利害移书时相】孟珙【以京西钤辖戍鄂时金主守绪逼蔡其唐邓行省武仙犯光化军锋剽甚珙逼其营垒一鼓拔之】元陈天祥【知兴国军以防信结人凶党帖服流移者复业又知夀昌縦囚还家约三日来归狱皆如期而至天祥白帅间释之逺迩皆服其徳为立生祠】周镗【大冶县尹邑有豪民持官府短长为梗难治镗状若尫懦而毅然有威不可犯遂能锄豪强惠穷民治行为诸邑最】成遵【至正中武昌路总管时武昌为沔冦残燬民多死于兵而大江上下皆剧盗阻絶遵假军储钞万锭募勇敢士具戈船截兵境且战且行籴粟于太平中兴民赖以全活者众】本朝马极【国初知通城县披荆棘置县治攘除凶暴抚辑遗黎逾年田野辟户口増境内大治民立碑颂之】戴徳【洪武初任湖广行省叅知政事以疾卒于京师诏赠湖广等处行中书省右丞防军追封谯郡伯】吴懋【洪武初以苏州知府左迁大冶知县处心端正守己防洁尤工楷书坊额多其所书虑民不率教尝作戒谕文民传诵感化焉】汪大本【洪武初为武昌知府勤于抚字教养有法甫下车即募财捐俸以搆讲堂修斋舍由是武昌多学者】管时敏【洪武中楚府长史在任四十余年忠诚谨恪始终如一年七十致仕王奏留居本府禄养终身仍赐地黄屯山所着有蚓窍集秋香百咏诗】朱与言【永乐中湖广按察佥事防明刚介黜奸贪郡县望风解印绶去文章政事着声于时省志】萧寛【永乐中湖广左布政使寛宏有量端简不哗未尝疾言遽色而处大事则裕如也省志】周文【永乐中湖广叅议时嵗饥民流乃捐俸粥民发廪施赈忧劳成疾卒于蕲省志】俞士悦【永乐中湖广按察副使振肃纪纲贪墨望风解印绶去居民失火将及臬署士悦具衣冠再拜火乃灭嵗旱祷雨輙应省志】綦祯【永乐中知大冶县以寛涖民恤贫下士造粮船清吏役修学校秩满士民保奏复留至今传颂其防徳省志】王进【武昌府学训导讲明体适用之学尤严义利之辨士之出其门者多立名节省志】于贤【永乐中以监察御史左迁知大冶识见明爽涖事果断期年而政平讼理四野清宁百姓思之立遗爱碑省志】林和生【永乐间蒲圻知县励已公廉临民慈爱去之日行李萧然百姓遮道涕泗不忍别省志】贾谅【宣徳初以副都御史巡抚湘广锄强梗屏袤振彛纲存大体楚之有大臣以保厘兹土自谅始省志】邵旻【宣徳初知武昌府性忠直为政公平三载间六事咸举百弊悉除召为工部右侍郎】樊继【知兴国州亷介公平州南有虎患祷于城隍数日两虎自闘死州西有湖隄壊捐俸劝民筑成之兴学校毁滛祠劝民丧用文公家礼不事浮屠民多化焉去之日送者数千人莫不垂泣为立去思亭】冯昶【咸宁知县有善政人称颂不忘】熊链【宣徳中任湖广提学佥事秉性刚直不避权势以正本敦行为先士民畏而爱之省志】薜瑄【宣徳间为御史监湖南银塲黜贪墨正风俗暇则进诸生讲学不倦省志】崔恭【正统中湖广布政使尽革诸冗费及和市苖民侵武冈督饷训民兵勦贼贼皆聴抚公安监利流民相杀恭计定之省志】罗箎【正统中以都御史巡抚湖广时蛮獠并叛箎防总兵官戒胄遣人谕以威徳即率兵捣巢穴大破之嵗饥发赈民困赖以复生省志】宋钦【正统中擢湖广防议值麓川乱钦督饷馈兵不避艰险尝至卢溪被贼遮留钦率兵挽弓矢迎敌厉声歴数其罪词气壮烈贼不敢逼省志】顼忠【湖广按察副使累官都御史防荆襄大旱流民入山者九十万人贼党倡流民为盗忠出总督军务遣人持榜入山谕降即负险不服纵兵勦之不赦凡遣还乡者四十万人谪代者万余人俘斩二千人省志】应颢【湖广按察司佥事分治平溪清浪征靖州蛮黄强筑沿江堤及抚荆襄新附流民劳勚懋着全楚称之省志】韩阳【正统中湖广提学佥事公亷静正善作士类谕诸生出入必巾服时武昌刘生有学行家贫被火为营其居助以薪米居楚数年文物丕变士人怀之省志】鲍旭【正统中知兴国州治民以慈爱为本民有寃抑者急为伸之尝修常平仓六所樽节出纳数年郡颇殷富水旱不为灾朝天堤圮甃以石建石亭于其上人名为鲍公桥至今存焉省志】乐叡【正统中以征麓川功陞指挥使涖政明恕有才爱恤军士威惠并至羣夷畏服之谿洞寜谧卒卫人思之立祠户祝省志】翟亨【指挥佥事正统中以征防顾及麓川功累迁指挥使后复征麓川偕其弟战死朝廷遣官谕祭省志】杨琚【景防中湖广布政司防议抚治荆襄筑老龙堤疏竹洞河及创刘家隔雷峰防诸要地至今赖之省志】何乔新【天顺间为湖广布政使为政以寛不阿权势凡国储盈缩民财丰耗靡不究心防荆襄大水民饥为均赈平徭列九等以授役省志】唐瑜【湖广左防政分守荆襄抚绥均房流民各得其心荆湖大水挽舟载米济之水退筑堤民赖其利省志】方中【天顺中巡按湖广监察御史防苗獠入寇督兵讨平建议遵常任专委任省班运设屯堡饬边偹浚河滩立巡司防夷患八事俱允行省志】洪弼【湖广佥事时常徳辰沅饥弼为赈恤募民分粟仍给牛种多所全活靖州猺叛弼设画经畧擒其首恶余党悉平赐金绮以表之省志】张敷华【天顺末湖广左布政使嵗大饥给粟散粥药病瘗骼民赖以苏省志】梁璟【以右副都御史巡抚湖广防永州寇作率兵讨平之镇守中官敺宗藩亲至死璟讯之法力拒请托竟不为挠省志】秦防【知武昌府屏奸植善兴学劝农积谷偹荒节财裕国尤多善政宜民省志】孙伦【天顺末知嘉鱼县内外一诚人不堪其清苦兴冠婚丧祭礼去浮屠老子舍人咸遵其教亲藩旗尉有不法竞刑之比卒百姓哭之哀曰清官死谁复爱我者省志】原杰【以副都御史巡抚湖广时刘千斤寇郧西而河陜荆襄流逋聚梗杰按行三省八郡无停辙逐凶恶绥良善且给以田产令附籍凡万人奏设都御史抚治郧阳地方赖以靖郧人祠祀之省志】韩文【湖广防议分巡荆南所至轸民隠正士风力行古道歴陞都御史巡抚湖广振纪肃僚施政泽物多善政焉省志】徐恪【湖广防议时汪直擅权使者旁午采办恪力拒之后巡抚湖广风裁益厉省志】王恕【成化初以副都御史抚治荆襄南阳豪争矿杀人获渠魁余悉解散讨平刘千斤之乱流民赖以复业为建生祠肖像祀之省志】马炳然【知嘉鱼县为政明察而不烦暇则巡行村落悉知某人堪某事某户堪某役吏胥无所售其奸三年大治流民复业嵗饥辄开仓救之明年又饥朝廷出内帑钱以赈炳然即放散之虽忤府守意不恤也省志】周洪【蒲圻令督农种粟麦植桑麻令妇女业纺织事丝枲验其勤惰而赏罚之髙田制筒车下隰筑陂堰民赖饶洽乡置社学学置田三十亩令生徒父母合力耕种仍复其徭邑有奸法者大书木牌于其门虽权势不避立义仓六所储粟三万余石至正德初大旱民犹被其余泽省志】刘肃【巡按湖广风采凝峻后谪知黄州府值蕲州宗藩弗靖监司倚重于肃卒致于理属嵗饥赈恤偹至省志】何淳【成化中湖广按察副使时旱潦相仍民艰于食区画赈救咸得其所山陜河南流聚荆襄淳命有司随地施给民为感泣省志】姚文灏【湖广提学佥事慨然以作人自任崇正学黜浮靡规条甚悉尝自谓所能者二毁誉不入请托不行贿赂不通而已省志】王鉴之【以部御史抚治荆襄去賍吏严请托餙学宫置祭器开堰盛水武阳政寛而恵法严而果军民赖之省志】王信【成化中以将分守荆襄诸路时贼刘千斤反信趋房陵身先士卒斩首数千级获千斤戮之进镇国将军都指挥同知镇湖广时永衡二司世相仇杀信面谕之不烦兵而下进都督同知称名将焉省志】戴【治初以副都御史抚治郧阳诸府豪右多窟流聚为利刻日令自首蜀盗野王刚侵境请令湖陜兵诛其首恶纵胁从千余人事遂定省志】张悦【湖广按察使执法严峻确不可拔防藩府承奉张通怙势悦痛絶之不少贷凡百请谒拒不与通省志】汪进【湖广按察佥事分巡衡永痛惩豪右防施州土官覃景隆不法特按治之躬歴其地撤去元帅旧衙毁其印牒民获安堵省志】林俊【治初湖广按察使风采棱厉所至肃然省志】王时中【湖广按察使执而有守介以不随省志】李东【治中守兴国郡素有豪强十余辈亷得其情首置于法自是奸人□逞讼亦渐息郡多逋负东征一缓二输无愆期省志】彭伦【永定卫指挥为人多谋畧先计后战讨诸苖夷累战累防歴官右军都督府佥事有古名将风省志】周季凤【治中湖广按察使左右布政使在任最久徳泽在人最深以平郴防功陞都御史去省志】王介【治末知咸宁首询民利害以丁产定赋役凡宫宇桥梁倾圮者皆新之令行禁止门无私谒以赎锾易万石嵗饥民赖以生省志】孙需【治末以都御史抚治郧阳兴学校复流徙防明忠直军民悦服正徳初赐玺书金币褒嘉之省志】邵寳【正徳中湖广左布政使端介自持政尚大体省志】郑岳【湖广按察使严毅不屈端谅敢为省志】席书【嘉靖初以副都御史巡抚湖广擒奸豪号三虎者民害以除长沙守贪酷巧附丽书按坐谪戍吏民畏戢省志】林廷防【嘉靖初湖广布政使恬雅介洁有恵政及民省志】
　　流寓元结【唐瑞昌人避乱寓武昌樊山自称漫士又呼漫郎有子二长叔闲呼为直者次叔静呼为正者优游山间以耕钓为业尝作诗云将牛何处去耕彼西山阳叔闲修农具直者伴我耕又云将船何处去钓彼大回中叔静能鼓桡正者随弱翁】王钦若【临江人父仲华侍祖郁宫鄂州母李氏将免娠防江水暴溢逼舍亟迁黄鹤楼即生钦若】范纯粹【苏州人仲淹子也仕宋累官龙图阁直学士知金州坐元祐党落职鄂州安置】赵葵【衡山人荆湖制置使方之子初生于蒲圻县西梅隠坊或梦南岳神防其家后为名臣】李纲【邵武人宋名相建炎初罢为观文殿大学士提举洞霄宫防陈东言黄潜善汪伯彦不可任纲不可去后有防纲落职居鄂州】谢枋得【信州人仕宋为建宁教授寳祐中考试建康摘贾似道政事为问目坐讪谤追两官谪居兴国军专务讲授著书】丁鹤年【其先西域人元末因父兄游宦寓居武昌县之西山博学能文辞尤长于诗性耿介不混尘俗年九十终于家有诗集传世】
　　人物三国李通【江夏人与陈恭共起兵朗陵建安初归魏拜中郎将破张绣军封建功侯袁绍尝诱以官爵通斩其使又撃羣贼定淮汝之地拜淮南太守卒諡刚侯】孟宗【江夏人仕吴为令毎得时物必以寄母不敢先食母嗜笋冬时笋尚未生宗入林哀泣笋忽迸出闻母亡犯禁委官得免死】晋孟嘉【宗曽孙少知名太尉庾亮领江州辟为从事亮尝大防客豫章太守褚裒问嘉安在亮由是益重嘉后为桓温军九日宴龙山风吹防落嘉不觉温命孙盛为文嘲之嘉即为答文甚美四坐叹赏后迁长史】孟陋【嘉弟清操絶伦防母毁瘠殆于灭性不饮酒食肉者十余年桓温躬往造焉不敢屈致】郭翻【武昌人庾亮尝荐之不至咸康末乗小舟过武昌省墓庾翼躬造强起之不从又以船狭欲引就大舟不可翼俯屈入其舟中终日而去】南北朝李珪【江夏人南齐时为尚书左丞时中外谷帛至贱珪议出上库钱五千万及诸州钱皆令杂买从之后兼少府】费昶【江夏人尝为乐府又作鼔吹曲梁武帝重之叹曰才意新拔有足嘉异昔郎恽博物卞兰巧词束帛之实惟劝善赐绢十匹】唐李善【江夏人有学行淹贯今古不能属辞故人号书簏显庆中兼沛王侍读为文选注敷析渊洽表上之居汴郑间讲授诸生四逺至传其业号文选学】李邕【善子早有名重义爱士见特进李峤愿一见秘书峤假直秘阁未几辞去峤惊试问奥篇隠帙了辩如向因荐之拜左拾遗元宗初为御史中丞出为北海太守邕文章书翰皆过人李林甫疾其名盛害之】李鄘【邕从孙举进士累官淮南节度使吐谷承璀尝为监军荐之召拜同中书门下平章事鄘不喜由权幸进固辞以太子少传致仕卒孙磎好学家有书至万卷世号李书楼】五代吴仲举【兴国永兴人仕南唐为池阳令宋兵渡江众欲以城降仲举以大义责之遂杀曺郴所令使者城陷仲举被执彬责以杀使者之罪仲举曰世禄李氏国亡而死职也彬义而释之】宋吴中复【仲举子景祐间与兄弟几复嗣复聨名登第中复初知峨眉县毁祠亷于居官通判潭州累迁殿中侍御史风节峻厉仁宗以飞白书铁御史三字赐之后擢龙图阁直学士歴知江宁府永兴军谏青苖法免官子立礼为御史有父风烈】吴择仁【中复从孙为雍丘主簿宰相范纯仁异之以知太康县盗相戒不入境擢熈河路转运判官从招讨使王厚伐青唐有功进集贤殿修譔为京畿都转运使多善政终徽猷阁直学士】冯京【江夏人少隽迈不羣皇祐初进士郷选礼部廷对皆第一累官翰林学士知开封府事至立断出安抚陜西神宗召为御史中丞中立不倚王安石为政京论其更张失当擢枢宻副使寻以诬出知成都府安石败复召知枢宻哲宗时为宣徽南院使以太子少师致仕卒赠司徒谥文简】李昌国【江夏人善于教子三子长康侯仕至河南守次康年仕至监丞善古篆与苏轼黄庭坚游次康直仕至左司员外郎休官归里自称裕老】杜淦【江夏人自称汉隂老人居泗水上烈日笠首躬督耕垦起家十五年遂致富尝谓人曰夫忍耻入仕不因妻子衣食者几希彼忍耻我劳力皆衣食耳顾我何如】盛子充【兴国人亲防庐墓郷里称其孝家蔵书甚富有阁曰万卷子充与王黼同舍黼登相位一无所求仕止朝奉郎】陈卓【咸宁人有田五千兄之田止一千愿合户而同之且曰人生饱暖之外骨肉交欢而已其后兄子康民登皇祐初进士官至大中大夫】陈求道【康民子举进士靖康间判都水监及二帝出郊求道力争不聴以二帝防尘累欲自杀因救得勉建炎中为襄邓随鄂镇抚以奏兵食不给待命未行自咸宁挈家就食蒲圻防招抚刘忠叛欲奉求道为主求道正色厉辞贼怒杀其妻蔡及二子符佺胁之求道骂愈厉为贼所害】吴必大【兴国人以父任补官为吉水丞属权臣指朱文公为伪学遂致仕必大早事张栻吕祖谦晚师文公深究理学议论操守为儒林所重有所记师诲传世】邵应豹【其先淳安人父游武昌生应豹遂家焉举嘉熙二年进士为常徳府司户歴知江夏寳应浔州皆有善政后爵淳安县男居九曲山下卒今祠于学】元聂炳【江夏人元统初进士同知平昌州事转寳庆路推官迁知荆门州淮汉贼起荆门不守炳出募土兵得众七万复荆门既而贼合兵来攻炳率孤军昼夜血战援絶城陷为贼所执骂贼不屈而死】本朝范俊【大冶人洪武间任监察御史寻陞左佥都御史以疾终】刘仲亷【江夏人洪武中领郷荐仕于朝永乐中歴陞工部侍郎】卢文政【江夏人自防嗜学温雅异常领洪武己卯乡荐为吏部主事累官太仆寺丞致仕年八十余手不释卷亲笔百家之言以啓后进所着有歴代一覧】李祥【咸宁人洪武初督府断事歴迁尚寳司卿浙江按察使为人识度明雅威严庄肃上素重之亲为诰词极其褒美云】蔡哲【武昌人始仕陈友谅为御史嵗壬寅来归授江南行省理问陞右司郎中命往贑州招谕熊天瑞天瑞遂遣子入朝擢哲中书省叅政命往四川报伪夏明升聘因挟画史同往图其山川险易以献后为侍御史以所举御史犯法被劾坐免官卒朝廷惜之命赐棺归葬乡里】刘任【武昌人故元四川行省防政擢兵部尚书出为广东行省防政召拜应天府尹其在四川广东以善政闻后卒于官】魏观【蒲圻人以文学荐为国子助教歴陞翰林侍读学士拜国子祭酒洪武四年坐考礼不以时奏贬龙南知县甫至官召还为礼部主事出知苏州府明教化正风俗郡中翕然后陞四川布政司参政朝廷以苏州大郡政务繁剧复命还郡】黄琛【武昌人尚皇兄防城王女庆阳公主授驸马都尉中都正留守多着劳绩卒赐葬鳯阳】徐祥【大冶人燕山防卫千户文庙居藩邸以祥谨直命侍卫左右后从征以功累官都指挥使封兴安伯祥在诸将中年稍长反为伯益勤慎谦抑永乐二年卒赐葬祭】邓真【江夏人幼颖异好学永乐九年进士擢监察御史政事通敏谳狱详明寻陞山东按察使转布政使处事公平爱民如子后卒于官吏民或见其行止如生咸以为神绘像事之】成务【兴国人永乐间任监察御史以振风纪有声超陞贵州按察使】邓珏【江夏人由进士歴刑部郎中贵州副使三十余年防介自持居家足不履公署世祀乡贤省志】翟亨【正统中任指挥使征麓川偕其弟战死事闻谕祭省志】王竑【江夏人徙陜西河州卫举进士授户科给事中英庙北狩时尝奋臂倅指挥髙顺直声震天下北兵犯顺督守居庸等闗后征平原诸防大着劳绩以兵部尚书致仕卒赐祭葬省志】李田【嘉鱼人景防甲戌进士歴户部郎中以督饷征蜀功擢广东左议海南夷叛躬巢穴开谕夷皆效顺进左叅政累迁副都御史巡抚京畿赈饥活贫以万计后忤中官汪直归或怵以祸无惧色省志】李承芳【嘉鱼人幼頴异登进士授大理寺评事无鲜裘良马尝谓人曰予得俸三十缗可津而南矣及陞寺副遂谢病归隠黄公山讲学赋诗以自足省志】李承箕【承芳弟领郷荐一试礼□而归师事陈献章不复仕进筑钓台于黄公山与其兄日夕奉母怡愉一堂虽贫约不计焉所着有大崖集省志】汪洪【蒲圻人举进士歴户部郎中出御北边督饷有功陟山东议以忤权相谪知绵州嵗饥发赈濬水创堰溉田千余顷民赖之后遇土酋中流矢而死民立祠祀之省志】黄玹【蒲圻人成化乙未进士授江西髙安知县为政严峻豪宗屏迹拜监察御史坚持风纪不畏强御时贵州征都匀苗勑玹纪功改土为流改州为卫厥功居多陟大理寺寺丞省志】徐镛【兴国人成化己丑进士授行人拜监察御史巡视通州奏定漕卒挽输着为令州人便之防星变请免庆成宴谪镇源知县嵗饥移民就粟多所全活寻调临潼父老泣送之歴官副都御史总督漕运持法紏邪军民沾惠省志】吴廷举【嘉鱼人洪武中以戎借梧州举进士授知县歴官叅政布政使副都御史以南京工部尚书致仕长身骨立不修藻饰而神采英毅志识雄伟言行必自信人鲜能夺之卒之日无以为殓省志】李玘【蒲圻人敦孝义与弟常立家规置义田子孙七世同居成化间表其门省志】向珍【大冶人由太学生授广西兴业县知县县有峒时山同冦猖獗珍集民拒守破贼以火计捣其穴擒斩甚众以功陞欝林知州兴为欝林属邑益得知前御贼附循其民未几卒民祠祀之省志】龚伯宁【崇阳人成化甲辰进士知新昌县劝谕农桑凿天寳引水灌田甚广芟强息讼民多诵其政绩入觐卒于京新昌人徳之祀以祠省志】李承勋【田子治初进士知太湖县守南昌歴布政仕终兵部尚书学有源委才无枝柱提兵南北晓畅军事通逹国体议论英发防洁自守家无余赀卒赠少保谥康恵省志】江师古【蒲圻人治癸丑进士授工部主事清江浦管闸时中贵往来作威凌轹师古不为屈正徳初逆瑾抦国即投防归性俭朴敝衣垢袜陋室匡牀独翛然肆意省志】廖汉【蒲圻人性刚毅独立不回治六年进士授户部主事陈情便养改南京孤介有声正徳初起复值逆瑾柄国乃上防抗论时政不报再防自陈归结茅五洪山潜修以居省志】张璞【江夏人治己丑进士授监察御史按云南时镇守中官役军虐民璞重惩之忤逆瑾逮系诏狱卒赠少卿省志】戴书【崇阳人治壬戌进士授南京大理寺正出补四川佥事歴副都御史巡抚云南上安边防谓肃州为极边哈宻为尽境哈宻图噜与回夷为党其种类流寓盘据肃州之境不免为患而罕东左卫赤斤防古卫亦与哈宻相隣近年渐多内徙直犯肃州宜遵旧制画界分境设卫铸印制之以杜边患上韪其议省志】刘绩【江夏人幼聪敏不羁贯穿羣籍尤精于考究凡所撰述古雅冲淡根极理要负一时物望治庚戌进士歴吏部员外补镇江知府所着有礼记正训芦泉诗文集省志】张钟灵【其先武昌人后徙江夏赋性孝友问学该愽治戊午乡试第一随晦迹家塾嗜学益笃脱然声华之外终身不受禄省志】钟湘【兴国人治壬戌进士授主事歴知漳州府防隣广山防倡乱湘率死士先捣巢穴其首恶诸胁从者给牛粟而遣之贼感泣不战而巢遂空海冦闻之亦皆就降擢广东政未行卒漳人像而祀之省志】刘珂【兴国人治中进士令长洲垦民田三干余亩兴水利七百一十处置义冢三毁淫祠十复逋户三百余补大防丞逆瑾乱政遂乞休焉省志】王畴【崇阳人正徳初进士授评事论驳谙法律擢江西佥事陞四川副使归居家手不释卷爱佳山水多所题咏所着有石洲文集省志】仵瑜【蒲圻人绅之子举正徳庚午乡试第一丁丑登进士授礼部主事提督四夷馆上疏论勤圣学笃亲亲开言路敬大臣选诤臣去浮屠拯困穷重守令修武备储人才十事嘉靖初以议大礼忤防廷杖卒隆庆改元诏存防其家防子一人为国子生省志】汪文盛【崇阳人进士饶州府推官时宋籓骄恣悉防以法歴武选主事以谏止南巡械杖于廷濵死者数嘉靖初擢车驾郎中出守福州府迁浙江督学副使品隲无毫髪爽擢迁都御史巡抚云南选锋厉锐卒致底定进大理寺卿卒祭葬省志】孟廷柯【武昌人正徳辛未进士任大理寺副与翰林修撰舒芬等谏止武宗南狩谪户部照磨嘉靖初擢四川佥事转陜西叅议云南叅政省志】胡尧元【蒲圻人正徳初进士授主事以忤权贵谪髙邮州同知转瑞州府通判论平逆濠功擢广西政征思恩冐瘴卒桂林人祀之赠右布政使省志】方震【嘉鱼人倜傥有谋畧正徳中大防起震奋身恊谋诱二冦杀之其巢冦平震亦以劳卒有司以闻赠府检校行翰林院撰文祭之复其家省志】汪必东【崇阳人正徳辛未进士授户部主事改礼部防于经史能为古文辞善草书擢广西叅议进河南政所着有南隽文集易问大防省志】廖道南【蒲圻人正徳末进士选庶吉士歴编修至侍讲学士经筵论讲多所发明日食上言上皆嘉纳中忌谪推官召入卒以忌免所着有文华大训箴撰殿阁词林记楚记省志】刘师頴【兴国人嘉靖癸丑进士累官武选郎中清戎籍督武学阅马政咸井井有条同舍让其能以母老告归乡里惟杜门不出而已省志】龚良傅【蒲圻人嘉靖丙戌进士歴浙江佥事时宪使万云鹏副使徐阶张岳俱以气节相尚浙人称为四君子焉累迁山东副使卒省志】谢存儒【蒲圻人嘉靖丙戌进士累官兵部侍郎宦绩所经勋誉卓卓可纪省志】汪宗元【崇阳人进士授行人歴南京太仆寺卿修马政迁太常修太常志辑国朝名臣所建白为经济考迁副都御史总理河道漕流以通转福建右布政御倭有功累迁应天府尹改顺天晋通政使久之避怨引例自陈致仕省志】朱廷立【通山人嘉靖癸未进士授监察御史擢太仆少卿官至礼部侍郎质任浑朴言动直坦好恶不形于进退可否动以古道自持不逐时好观察所至独秉大体不尚苛刻久立朝着惟以忠厚正直为务惟好理学喜为文辞至老不倦士林多重之省志】熊桴【武昌人嘉靖庚戌进士守太仓累官苏松兵备副使值倭冦乱在吴十二年从将吏诛贼大小三十余战斩首一千四百有竒陞云南叅政降女官素仪歴迁浙江右布政海防曽一本乱擢佥都御史巡抚广东勦平之论功进佥都御史卒赠官谕葬祭省志】魏裳【蒲圻人嘉靖庚戌进士为人质直亡他嗜好读书博物洽闻一时海内知名士争相交驩授刑部郎出守济南解淄来盗均章丘赋济人徳之晋山西副使罢归杜门不事家人生产而时时好著书里中后进之士争师事之裳诗文好拟则古昔成一家言所着有云山草堂集湖广通志草凡若干卷省志】
　　列女张氏【江夏民妇也里恶少谢师乞过其家持刀逼张欲汚之张大骂曰庸奴可死不可辱也至以刀断其喉犹能走擒师乞以告邻人遂死宋嘉祐中封旌徳县君表其墓曰烈女赐酒帛令郡县致奠】张氏【孟福妻江夏人年少夫亡守节无二洪武中旌治中市火延烧旌坊独存省志】冯氏【海福妻江夏人年二十八福没于兵冯力贫孝养舅姑守节洪武中旌省志】陈氏【曽养吾妻江夏人夫没于兵陈守节孝事舅姑洪武中旌省志】任氏【李仲富妻嘉鱼人二十夫亡守节终洪武中旌省志】张氏【陈得显妻江夏人年二十七显卒一子幼张勤俭治家养姑宣徳中旌省志】冯氏【蔡洙妻武昌人洙以明经授庐陵主簿卒于官冯时年二十九抱孤扶榇断发自誓苦节四十余年有司以闻正统中旌省志】朱氏【郭英妻武昌防卫人年二十五守节终老成化中旌省志】杨氏【王逹妻江夏人逹为诸生夭死杨守节三十五年成化中旌省志】康氏【陈玉妻武昌防卫人夫亡年甚少抚幼子力贫守节年八十五成化中旌省志】吴氏【刘思中妻江夏人年二十三守节成化中旌省志】彭氏【陈志妻武昌卫人志任千户彭年十八归甫数月志卒遗娠生子世其官成化中旌省志】郭氏【陈鉴妻江夏人鉴为诸生死时郭年二十六正徳中旌省志】寗氏【吴杰妻江夏人年二十杰卒寗号泣几絶母戚欲夺其志寗刺靣自垢持节五十七年正徳中旌省志】易氏【周子俭妻武昌人俭为诸生卒易时年十九正徳中旌省志】赵氏【谢存宪妻蒲圻人赵年二十五存宪卒抚孤三诰又卒赵偕婺妇龚氏纺绩甘贫誓死守节嘉靖中旌省志】陈氏【刘夀暹妻兴国人暹亡无子遗两妾陈礼嫁之苦节四十余年知州戴大理以事闻诏旌其门省志】冯氏【江夏人危景福妻适景年方穉事舅姑孝敬二十五嵗而夫卒冯抚凤翔成立未几而凤翔亦卒冯贫苦无依孙昻甫二嵗冯又抚之孀居六十余年夀九十一万厯三年奏闻旌表省志】
　　仙释罗公逺【鄂人唐宗好仙术开元中中秋夜宫中翫月公逺请宗逰月宫后宗学形之术不尽传宗怒斩之后有使者入蜀见公逺黑水道中曰我姓罗名公远以蜀当归为寄后宗幸蜀方悟当归之寄云】刘徳本【鄂州人好古多能往来大江商贩唐干符中嵗大饥散米数万石活饥民黄巢乱避地五老峯下一日有鹿裘道者来访因把臂入深涧忽见老人云可同到后院丹碧焕耀老人云此咏真洞天也以汝行善故许到此遂不见道者曰尔籍名仙箓相别而去徳本后徧逰名山一日防云环绕白日飞升时呼刘仙翁云】刘元靖【武昌人为道士师王逌宗道宗仙去元靖感悟遂逰名山入南岳峻峯凿石穴以居絶粒炼气唐敬宗召入思政殿问长生术寻放归山武宗复召入禁中受法箓赐号广成先生还山宣宗时忽闻天乐浮空而去唯杖屦在焉】张道清【郢州人宋熈宁间入九宫山修道声动禁中光宗尝有疾召道清治之以符水进即愈修醮之夕光景如昼因赐号真君宁宗亲书钦天瑞庆宫五字赐之】
　　汉阳府【东至武昌府界隔江七里南至承天府沔阳州界二百六十里西至德安府云梦县界二百里北至黄州府黄冈县界一百二十里自府治至南京一千七百八十里至京师五千四百八十五里】
  </div>
  <div class="pagination">
   <a href="明一统志_page27.html">
    上一页
   </a>
   <span>
    ...
   </span>
   <a href="明一统志_page23.html">
    23
   </a>
   <a href="明一统志_page24.html">
    24
   </a>
   <a href="明一统志_page25.html">
    25
   </a>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <span class="current-page">
    28
   </span>
   <a href="明一统志_page29.html">
    29
   </a>
   <a href="明一统志_page30.html">
    30
   </a>
   <a href="明一统志_page31.html">
    31
   </a>
   <a href="明一统志_page32.html">
    32
   </a>
   <a href="明一统志_page33.html">
    33
   </a>
   <span>
    ...
   </span>
   <a href="明一统志_page29.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
