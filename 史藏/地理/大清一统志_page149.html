<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 149 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 149 页/共 202 页
  </h1>
  <div class="content">
   闗隘陈疃闗【在仙游县南接惠安县界】冲沁寨【在莆田县东四十里三面阻海与岐头三江澳港相接有巡司旧在兴化县寻阳后徙置于此】嵌头寨【在莆田县东六十里界山海间为登陟要地有巡司旧在莆禧镇后徙于此】青山寨【在莆田县东八十里东西南三面阻海畨舟多由此入有巡司旧在县东三十里南哨后徙置于此南日山峙其南渡海不过五十里为郡之门户】南日水寨【在莆田县东南吉了巡司之东滨海明洪武初置于南日山下北遏南交湖井之冲南阻湄洲岱屿之阨景泰以后移于此名仍其旧而旧寨遂废】小屿寨【在莆田县东南三十里有巡司旧在仙游县枫亭市后徙置于此明嘉靖十三年又移仙游白隔岭三十八年倭乱因旧寨筑城周九百丈】吉了寨【在莆田县东南八十里华胥山下宋置曰击蓼寨亦曰极了以莆田至此而极也后讹为吉了有巡司旧在仙游县潭边市后徙于此亦曰蓼江巡司前控南日右引小屿左帯湄洲迫临大海东冇吉了水寨】迎仙寨【在莆田县东北四十里江口鼔楼山宋置巡司在县东施水亭熙宁四年徙迎仙市明初改建于此前临海后负江通志迎仙冲沁嵌头青山小屿吉了六巡司皆有城俱洪武二十年筑】大洋寨【在莆田县西北八十里万山中东至福清西至白沙南至仙游北至永福地当要冲明万歴十七年菁防曽廷邦等啸聚为乱未几就擒置巡司十八年筑土城周里余相近有白沙百丈二镇今废】阳山寨【在仙游县东二十里新桂里】白岭寨【在仙游县西四十里路通永春徳化明嘉靖三年防顿永春典史蘓廖镕率民兵于此保截横冈垒石为城中为闗门十六年知县萧宏鲁奏移莆田县小屿巡司于此二十二年移于县西三十里文殊寨路通白隔岭后又燬移住城中】广桥寨【在仙游县西南二十里路当晋江南安安溪之冲设木为寨其南为南关寨皆里人魏升鸠工造设】磨石寨【在仙游县西北五十里磨石岭路通永春徳化其北为蒋垾寨在县西北五十五里蒋垾岭下】宁海镇【在莆田县东九域志县有寜海安徳二镇县志寜海镇在县东二十余里宁海桥北今废】﨑头镇【在莆田县东八十里东去平海卫二十里明初置巡司后废嘉靖三十九年倭乱乡民吴文宗等自筑土城周二里有竒四十二年倭贼自兴化走平海卫结巢﨑头城万歴二年展筑今圮】黄石市【在莆田县东南二十五里居民千余家多读书登第虽非啇贾所聚而市井之盛为邑之最宋置黄石务在景徳里市埕元至正间火移于塘尾明洪武初改为税课局正统二年省又有河泊所嘉靖中省】涵头市【在莆田县东北二十五里滨海长三里许路通永福尤溪诸处人居稠宻啇贾辐辏元至元十六年设管勾司董醝事延祐二年改为司令司明洪武二年改为都转运盐使司分司管上里下里二盐课司又有莆田税课局洪武元年置正统二年省三年复置又有莆田河泊所皆嘉靖中省】龙华市【在仙游县西南十里九域志府有太平碧潭龙华三镇太平即枫亭碧潭盖即潭边也】潭边市【在仙游县西三十五里旧有镇寨尝置巡司】莆田驿【在莆田县治北明置】枫亭驿【在仙游县东南五十里东北去莆田六十里东南去惠安五十里唐为枫亭馆宋改太平驿元曰枫亭驿明尝置巡司本朝康熙元年筑堡自驿左至黄石巷又有官城顺治十六年筑以游击镇之】
　　津梁宁海桥【在莆田县东二十余里连江里一名东际桥有支海自下黄竿入至此两涯宏濶长八十二丈疏为一十五门】濑溪桥【在莆田县西旧为莆阳渡当南北要冲宋淳熙中建桥长五十丈有竒一十四门】万寿桥【在莆田县南半里又永丰陡门桥在县南二里回澜桥在县南七里】陈仓桥【在莆田县北十里宋建长十五丈有竒厮水为七道】熙宁桥【在莆田县东南三里许一名通济长四十寻厮水为八道】小屿桥【在莆田县东南砌石屐共长半里许中为港桥潮退涉海而渡】石屐桥【在莆田县东南六十里石屐埭临海百有余门】江口桥【在莆田县东北四十五里一名龙津桥又名当阳桥北与福清县接界为官道冲江面宏濶分三十四门门狭水悍易瓌乃防为二十五门以杀水势】仙溪桥【在仙游县南迎薫门外俗名南桥计一十九门宋绍兴中建本朝康熙雍正间屡修乾隆十三年重修】太平桥【在仙游县东南枫亭市双溪所防宋建桥状如曲尺一名金锁桥】赤石桥【在仙游县东北二十五里两山之麓跨赤石溪鎻两溪之水　本朝康熙中重修改名锦桥】
　　堤堰海堤【在莆田县东潮水冲激旧以石砌明洪武二十年拆之以砌平海莆禧二城堤仅用泥筑自后随圮随修】镇前孔泄堤【在莆田县镇前长四十八丈　本朝乾隆十一年筑】
　　陵墓唐林披墓【在莆田县东北澄渚山】林攅墓【在莆田县西文赋里潘岭之原即攅父葬处亦名林塟坑又名甘露林攅后随父塟此】欧阳詹墓【在莆田县南广化寺北】黄滔墓【在莆田县北一路招福寺后】徐寅墓【在莆田县北常泰里北神山】张濬墓【在仙游县北龙崛犬眠山前】宋黄公度墓【在莆田县枫连塘】蔡襄墓【在仙游县南四十八里枫亭蔡山】朱绂墓【在仙游县南香山之麓】陈俊卿墓【在莆田县西北妙寂院前】叶颙墓【在仙游县西乌石大旗山下游塘岭】龚茂良墓【在莆田县石马山】林光朝墓【在莆田县南门外洗塘口】郑侨墓【在仙游县东北山】刘克庄墓【在莆田县北孝义里鼔梅山】郑樵墓【在莆田县西北越王山前白沙】王迈墓【在仙游县南慈孝里珠岭】明林环墓【在莆田县西北使华陂白石山之原】柯濳墓【在莆田县东南二十里安乐里和温山】彭韶墓【在莆田县西文赋里新亭】郑纪墓【在仙游县西善化里莲山】林俊墓【在莆田县西北十里尊贤里大观山】黄仲昭墓【在莆田县西云峯】郭应聘墓【在莆田县西寳峰】
　　祠庙天妃庙【在莆田县东北湄洲屿】何仙庙【在仙游县东北九鲤湖上祀何氏九仙毎大比嵗郡中士子祈梦于此】吴长官庙【在莆田县北五里祀唐吴兴】李长者庙【在莆田县南木兰陂长者名宏侯官人宋熙宁中倾赀筑陂以灌田邑人徳之立庙祀焉】五贤祠【在莆田县西洞桥头祀先贤周二程张朱五子　本朝雍正四年建乾隆二十八年重葺】报恩祠【在莆田县东郊祀明叅军戚继光暨从军死事三百余人嘉靖间建　本朝顺治九年重修増抚军谭纶监军汪道昆诸人】四贤祠【在莆田县城隍庙左明成化中建祀宋蔡襄陈后卿林光朝龚茂良】朱文公祠【在仙游县北养正书院】二烈祠【在莆田县大有仓后巷明正徳中建祀靖难死事陈继之陈彦回】岳公祠【在莆田县东北涵江书院东祀明知府岳正】戚公祠【在莆田县东水南龙塘祀明总兵戚继光】崇勲祠【有二一在仙游县南街下郑前一即在东郊报恩祠内祀明巡抚谭纶总兵戚继光】忠勇祠【有四一在莆田县南门外祀明千户白仁一在莆田县南驿前街祀明千户鲁师亮二在平海卫祀明千户邱珍叶巨卿】壮烈祠【在仙游县东街北祀明死事义勇魏升】
　　寺观灵岩广化寺【在莆田县城南梁时邑人郑露舍宅建唐赐名灵岩栁公权书额】慈寿寺【在莆田县城东一名囊山寺唐建】
　　名宦五代贾郁【闽王审知时主簿秩满为仙游令正身奉法吏有以新果馈者郁曰若敢以此防我耶既代复再任吏盗库钱遂抵法】宋叚鹏【京兆人初知兴化县后迁郡治于莆擢知军事经理创制皆所综理后世称之】薛奎【绛州人知莆田县请蠲南闽时税咸鱼莆草钱擢叅政】李及【范阳人淳化中以大理寺丞知兴化军清介简严喜荐引下吏而乐道人之善】凌景阳【寜徳人天圣中为仙游尉时蔡襄与弟髙方髻稚景阳见而异之擕至官舍授以经后襄高俱擢第】曹修古【建安人仁宗时知兴化军卒家贫不能归葬宾佐防钱五十万季女泣白其母曰奈何以是累吾先人也卒拒不纳】刘谔【蔡州人嘉祐中知兴化军创太平陂溉田万余顷】罗拯【祥符人知兴化军水壊庐舍拯请勿征海运竹木经一年民居皆复其旧】刘子翚【崇安人建炎中通判兴化军防杨勍犯闽境子翚与郡将张当世画计备御贼不敢犯】郑昭叔【宁徳人绍兴中知仙游县时朝廷行经界法昭叔闭阁覃思旬日集同官更令折辩始定差役以户部事目给示所部散遣打量不两月已有次第朱子守漳日尝傋録其説以示属部】张允蹈【毗陵人乾道中知兴化军先是延建山防起转运使暂移本军苗米二万余石以佐军兴已遂沿为成例名犹剰米民不胜病允蹈奏蠲其半民便之】钟离松【淮东人乾道三年以朝请郎知兴化军事前守张允蹈奏蠲军米之丰松至请于朝尽蠲之】廖徳明【南剑人孝宗时知莆田民有奉淫祠者罪之沈像于江有显者欲取邑地广其居守防僚属谕之徳明曰太守天子守土臣未闻以土地与人者守惭服】陈仲微【高安人寜宗时调莆田尉台阃委以县事时歳凶部卒并饥民作乱仲微立召首乱者戮之籍闭粜抑强籴一境以肃寓公有诵仲微于当路而密授以荐牍者仲微受而藏之逾年其家负县租竟逮其奴寓公有怨言仲微还其牍其人惭谢终其任不敢挠以私】王居安【黄岩人寜宗时知兴化军条奏便民事乞行经界且言蕃舶多得香犀象翠崇侈俗泄铜镪有损无益宜遏絶禁止通贾以损米价诛剧盗以去民害】曾用虎【晋江人绍定中知兴化军始筑军城又修太平陂悉易以石人更其名曰曽公陂】杨栋【青城人理宗时知兴化军孔子之裔有居涵头镇者栋为建庙辟田训其子弟】张日中【南城人景炎中通判兴化军起兵应文天祥兵败死之】陈彭寿【天台人嘉定中知莆田廉介明劲锄击强暴安抚善良不遗余力郡人祀之】张友【毘陵人嘉熙二年以直秘阁知军事尝谓莆田褊小而名人韵士居多出金钱二十万以瞻学费割田租三百斛以佐学廪又以撙节钱二千缗修十三斋诸生肖像祀之】元乌克逊泽【临潢人至元十五年改兴化军为路授泽行总管府事郡新残于兵白骨在野首下令掩埋之又衣食其流离之民有弃子于道者置慈防曹籍而抚育之郡中恶年少喜为不义以资求窜名卒伍冀后得计功版授官吏恐激变不敢诘泽悉追毁所授诛其尤无良者贪暴始戢泽又兴学校召长老及诸生讲肄经义行乡饮酒礼旁郡闻而慕之兴化故号多士士咸知向慕以泽与常衮方仪并肖像祀于学宫乌克逊泽旧作乌古孙泽今改】噶达尔【皇庆间为兴化总管尝创万金陡门引木兰陂水溉北洋田万余顷迁秩而功未遂张仲仪继之益开山浚河引水绕郡城之北于木兰陂重造通济桥砌芦浦陈防二陡门以杀水势莆人谓噶达尔善创张仲仪善承噶达尔旧作郭朶儿今改】蔡真【延祐中知兴化县徳政及人士民刻石颂之】明顾思敬【崇徳人洪武中知仙游县嵗歉悉心赈济民赖以全】李春【荥泽人洪武中知兴化府展筑郡城修治陡门堤堰咸樽节为之民以不扰】尉迟润【巩昌人洪武中通判兴化以公勤清白着】王彜【四明人宣徳中知仙游县招抚逃亡县治学宫堙壝皆以次修治】叶叔文【湖州人宣徳间任莆田县丞时木兰陂坏檄叔文修治极力营造各易以石南北沟洫洋城林墩芦浦诸陡门咸以次重新】岳正【漷县人成化间为兴化知府尝建涵江书院及孔子庙作小西湖开兼济河三年乞归】王弼【黄岩人宏治三年知兴化府夙清讼狱息盗贼屏迹治行为一时最及卒士民留其衣冠葬蓧塘山下】翁理【饶平人宏治中为兴化推官镇守中官入兴化养鹤悬牌识之为市犬所毙属理究治理书牍曰鹤虽帯牌犬不识字禽兽相残于人何事人服其不挠】张琦【鄞人宏治中知兴化府政尚简易以儒术饬吏治有古循吏风每临山水輙题诗岩壁号文章太守课绩为一时冠】雷应龙【上元人正徳中知莆田县有鬻子纳税者出俸赎还且痛自咎责与守冯驯并称良吏】钟善经【顺徳人正徳中为兴化推官决狱明允以廉能着奸人杨日新诈为京朝官入境僚属率加礼善经立治之镇守太监使人执府吏善经曰府吏即有罪府官治之敕使何得自执卒不予】蔡宗兖【山隂人正徳中为兴化府学教授防御史行学故事教官率弟子员长跪宗兖令诸生列立道旁明伦堂防讲宗兖请与坐忤御史即辞去】蘓廖镕【雷州人正徳十六年任仙游典史嘉靖初防薄仙邑廖镕率兵往御防不敢近】白仁【涿州人为兴化卫户嘉靖间与海防于东岳庙口兵寡力困死于贼事闻赠指挥佥事】陈大有【南海人嘉靖四十二年知仙游县倭防破莆乘鋭来攻大有谕众坚守经五十余日叅军戚继光援至城赖以全】易道谈【巴陵人嘉靖四十二年知兴化府郡新被倭道谈缮城楼筑罗城夫保馆夫二役最为法道谈白去之】周大礼【昆山人嘉靖间知兴化府严缉盗牛诸犯置之法民赖以安常请发帑钱数千缗籴粟以济饥民全活无数又置公田于游洋人呼为周公洋云】郑思道【永嘉人万歴十年为兴化卫经歴给散月粮斥罢例钱奉檄勘屯田防马以行褁粮自随歴九载清苦一辙】徐观复【上虞人万歴四十一年知仙游县稔知邑有食盐之苦以龙华寺废租抵输盐课秩未满调去民立祠祀之】吴麟徴【海盐人天启中任兴化推官讼狱寃滞多所平反】祁彪佳【山隂人天启末任兴化推官遇事明敏谳决多得情实】
　　本朝陈有虞【富平人顺治十年知仙游县海防迫城有虞严督守御夜遣乡壮缒城击贼明年围益急援兵不至贼穿地入城遂防有虞单骑巷战死】张彦珩【洛阳人顺治十一年知兴化府嵗饥彦珩绘流民图进之发粟为麋以赈饥者】史允琦【江宁人顺治十六年任兴化推】
　　【官性明决吏不敢以身扞文纲鞫狱多平反】黎树声【乌程人顺治间任福州司李署兴化府篆海冦破城树声不屈遂遇害事　闻赐祭葬赠按察使廕一子】康廉采
　　【陵县人康熙初兴化推官治尚寛厚不忍轻置人于法接士温温饮人以和】赵世安【奉天人康熙二十七年擢兴化同知严毅有干畧尤严禁赌博凡樗蒱之戯有犯必惩罚锾入公为修木兰陂之用】沈起元【太仓人雍正间由吏部员外郎出知兴化府居官严肃而慈惠毁淫祠兴水利锄暴安良士民徳之其书院督课鼔励士子尤详而有法】
　　人物五代陈郑露【字愚叟莆田人卜居南山与弟庄淑搆书堂于其间号南湖三先生郡人业儒自露始】唐林披【字茂彦莆田人以临汀多山鬼淫祠民厌苦之譔无鬼论刺史樊晃奏署临汀令以治行迁别驾】林蕴【字复梦披子蕴世通经西川节度使韦臯辟为推官刘辟反蕴切谏辟恕命杀之又惜其直隂戒刑人抽剑磨其颈以胁服之蕴叱曰死即死我颈岂顽奴砥石耶辟舍之及辟败蕴名重京师迁礼部员外郎出为卲州刺史卒】林攒【字仰山披从孙贞元初为福唐尉母老未及迎而病攒闻弃官还及母亡水浆不入口五日自埏甓作冢庐其右有白乌来甘露降观察使遣官验实露将晞而复集乌亦回翔诏作二阙于墓前又表其闾时号阙下林家】郑良士【字君梦仙游人景福二年献诗授国子四门博士后弃官归王审知辟为左散骑常侍有白岩诗文集】黄滔【字文江莆田人干寜进士唐末强藩多僭位王审知防全闽终其身为节将滔规正有力焉中州名士避地来闽者悉主于滔诗清淳丰润有贞元长庆遗风】宋潘慎修【字成徳莆田人以父承佑仕南唐为秘书省正字开寳末李煜遣随其弟从镒入贡捷书至邸吏督从镒入贺慎修以为国且亡当待罪何贺也从镒即奉表请罪太祖嘉其得礼景徳初擢为右谏议大夫翰林侍读学士从幸澶州遘疾诏令先归卒慎修风度醖籍博涉文史多读道书善清谈士大夫与之游者咸推其素尚有集五卷】陈靖【字道卿莆田人好学颇通古今谒转运使杨克巽陈讨贼防授阳翟主簿辽兵犯边上五防太宗异之改将作监丞真宗时拜左諌议大夫寻以秘书监致仕卒靖平生多建尽而于农事尤详尝取淳化咸平以来所陈表章目曰劝农奏议録上之】方偕【字齐古莆田人年二十及进士第为温州军事推官累迁御史台推直官澧州逃卒农民家诬告民事摩驼神逮其族三百人繋狱乆不决偕被诏就劾事遂办卒以诬告论死南京鸿庆宫灾偕引汉罢原庙故事请勿复修偕以吏事进治杭州有能声以太常少卿分司西京迁光禄卿卒】任泽【字天锡仙游夫人母弟英宗入继大统授西头供奉官寻拜嘉州刺史卒泽起田里际防恩宠能自安绳检帝欲广其居固辞当任子勿请其笃谨如此】蔡襄【字君谟仙游人举进士为西京留守推官仁宗时知諌院兼修起居注任职论事无所回挠御史唐介劾相贬春州襄防言此必死之谪得改英州进知制诰每除授非当职輙封还之后乞知杭州拜端明殿学士以往寻卒襄工书为当时第一于朋友尚信义弟髙宇君山第进士为长溪尉及太康簿诛盗安民髙刻苦力学其遗稿十数万言皆经世要务年二十八卒襄孙佃廷试第二】茅知至【仙游人操尚介洁不求闻达着有周诗义至性书】黄隐【字仲光莆田人治平中进士官侍御史元祐初为国子司业力排王安石之学后入党籍】朱绂【字君贶仙游人治平中进士歴都官员外郎后入元祐党籍五年起知福州蔡京复相绂遂罢】王回【字景深仙游人熙宁进士为睦亲宅讲书与邹浩友善贤妃刘氏立浩将论之回曰事宁有大于此者乎浩南迁人莫敢顾回敛钱与治装逻者以闻逮诣诏狱狱上除名即徒步出都门徽宗立召复官卒】方公衮【字汝补仙游人元丰进士擢诸王宫教授韩琦尝称其论事剀切正而不阿立已公忠清而不挠】傅楫【字元通仙游人少自刻厉第进士调扬州司户叅军徽宗以端王就资善堂学进楫侍讲翊善一府严惮之徽宗即位拜中书舍人时曽布当国凡命令有不当用人有未厌悉极论之帝多所延访楫每以遵祖宗法度安静自然为言在朝嵗余见事寖异叹曰祸其始此乎遂丐去以龙图阁待制知博州卒】张弼【字舜元仙游人恬淡好学尤刻意于易推明为书有汉晋易家所不到者绍圣初大臣以其名闻并上所着易解九巻赐号葆光处士】阮骏【字千里仙游人绍圣初进士为河南府少尹金兵南下骏率部兵拥防神御殿兵败抱神御指敌大骂死之】陈次升【字当时仙游人第进士知安邱县绍圣中为御史转殿中吕升卿察访广南次升言升卿资性惨刻乃止寻拟谪监全州酒税改南安军徽宗立召为侍御史极论章惇蔡卞曾布蔡京之恶惇于雷居卞于池出京于江寜迁右諌议大夫献体道稽古修身仁民崇俭节用六事言多规切崇宁初以宝文阁待制知頴昌府降集贤殿修撰寻徙建昌编管循州皆以论京卞故政和中复旧职卒】陈淬【字君鋭莆田人吕惠卿帅鄜延淬往见补三班奉职宣和中拜忠州团练使真定府路副縂管金兵入真定淬以孤军御之妻孥八人皆遇害建炎元年败金兵于南华擢知恩州王善袭恩淬与长子仲刚拒战贼飞刃及淬仲刚以身蔽刃死明年善复围陈州淬大败善兵李成叛诏淬封之三战三防未几金兵犯板桥淬独与战力尽大骂与从子仲敏俱死诏赠拱卫大夫明州观察使】林冲之【字和叔莆田人元符进士歴御史台检法官靖康初为主客郎中副陈过庭使金同被拘报冲之奋厉见词色金人怒徙之奉圣州逼仕伪齐不屈徙上京又不屈置显州极北沍寒之地幽佛寺十余年病亟恨国讐未复南向一恸而絶僧窆之寺隅洪皓还朝以闻诏与二子官子郁从子震霆郁调福建茶司干官建州卒为乱郁入谕遇害震仕至秘书少监以不附二蔡有声霆为勅令所删定官诋绍兴和议谓不宜置二帝万里外不通问即挂冠出都门权臣怒废放以死莆人称为忠义林氏即所居立祠】宋旅【字廷实莆田人大观中进士知剡县方腊之乱旅革民拒守力不敌死之】方轸【字叔时莆田人以防补太庙斋郎蔡京复相轸列其罪千二百余言诏以防示京下御史台鞫治狱其编管岭南终为鄞县令】陈自仁【字克广莆田人宣和进士为永丰县尉隆祐太后防卫兵叛自集尉卒调民兵戮力拒讨兵疲援絶自仁与知县赵训之皆战死】郑振【字亨叔仙游人建炎中盗杨勍起邑令檄振紏集民兵御之振力战贼众遁去羣盗曾少龙等众至数万帅司檄振行盗素闻振名不战自屈盗詹夜又入振井里振帅众拒之遇害庙食里中】郑樵【字渔仲莆田人好著书游名山大川搜竒访古遇藏书家必借留读尽乃去初为经防礼乐文字天文地理虫鱼草木方书之学皆有论辨绍兴中召对帝曰闻卿名久矣敷陈古学自成一家何相见之晚耶授右迪功郎入为枢密院编修官金兵犯边樵言嵗星在宋金主将自毙后果然髙宗幸建康命以通志进防病卒樵居夹漈山学者称夹漈先生】叶顗【仙游人中武艺谋畧科官承节郎守御京城金兵围急谓弟颙曰忠孝不能両全吾登陴死尔归养相持泣别力战死】叶颙【字子昻顗弟绍兴进士为南海主簿贺正中荐颙静退召见论国讐未后其语剀切髙宗嘉纳又言恢复莫先于将相张浚无恙是天留以相陛下也除吏部侍郎林安宅王伯庠论之鞫对无迹上曰卿之清徳自是愈光矣进尚书左仆射荐汪应辰王十朋等上嘉纳后以观文殿学士致仕颙为人简易清介与物若无忤处大事毅然不可夺自初仕至相服食僮妻田宅不改其旧】郭义【莆田人以操尚称母丧毎一恸輙呕血聚土为坟手莳松竹而庐于其旁甘露降于墓上乌鹊驯集诏旌其闾于所居前安绰楔左右建土台仍植所宜木】陈俊卿【字应求兴化人绍兴进士授泉州观察推官秩满秦桧当国察其不附已以为南外睦宗院教授桧死召兼王府教授正色特立孝宗时授尚书右仆射同中书门下平章事兼枢密使俊卿以用人为已任所除吏皆一时选后以少师魏国公致仕薨上闻嗟悼辍视朝赠太保諡正献俊卿孝友忠敬得于天资清严好礼终日无惰容平居恂恂若不能言而在朝廷正色危论分别邪正斥权势无顾避凡所奏请闗治乱安危之大其薨也朱子往哭之又状其行有集二十巻】龚茂良【字实之莆田人绍兴进士为南安簿累迁吏部郎官江浙大水诏陈阙失茂良防曰愿先去腹心之疾然后政事阙失可次第言矣内侍梁珂曽觌龙大渊皆用事故茂良及之拜参知政事寻求去除职谢廓然因劾之遂责降安置英州既卒上曰茂良本无罪复资政殿学士諡庄敏茂良平生不善言兵去国之日乃言恢复事没数年朱子从其子得副本读之则事虽言恢复而其意乃极论不可轻举犹平生素论也深为之叹息云】黄公度【字师宪莆田人绍兴八年进士第一除秘书正字时秦桧当国坐与赵鼎往来
　　讥切时政出判肇庆府秦桧死召还为考功员外郎着有知稼集】陈　　　　　　　　　　　　　　　　　　　　【居】仁【字安行莆田人父膏为御史鄞僧王法恩谋逆事觉或请屠城膏力论多杀非圣世事胁从悉寛宥之居仁年十四而孤防授铅山尉绍兴中举进士有劝以一见秦桧可得美官终不自通魏祀以宗正少卿使金辟居仁幕下谕金人开道入卒成礼减嵗币而还知徽州秩满为户部右曹郎官命未下朝方推防要赏帝曰陈居仁治行为天下第一赏之再进华文阁直学士提举太平兴国宫卒居仁风度凝逺处已应物壹以诚信临事毅然有守所至号称循吏皆立祠祀之有诗文行世】林光朝【字谦之莆田人从陆子正游专心圣贤践履之学通六经贯百氏言动必以礼南渡后以伊洛之学倡东南自光朝始隆兴元年以进士及第调袁州司户叅军大臣论荐召试馆职歴著作佐郎出为广西提防刑狱移广东茶冦薄岭南光朝自将郡兵击败之除中书舍人谢廓然由曽觌荐赐同进士出身除侍御史光朝曰是轻朝廷而羞科目也立封还词头以集英殿修撰出知婺州寻引疾提举兴国宫卒】刘夙【字賔之莆田人师事林光朝登进士除著作郎防言严法守裁侥幸等事后知温州引疾归卒子弥正尝为朱子定諡曰文子克庄除秘书少监兼中书舍人奏史嵩之罪为章琰劾罢寻复职歴龙图阁学士致仕卒着有易藁汉考后村集等书】郑侨【字惠叔乾道五年进士第一以春秋侍讲东宫拳拳于父子君臣君子小人之际宁宗即位拜叅知政事进知枢密院事后以观文殿学士致仕卒】陈卓【字立道居仁子绍熙进士知江州移寜国府丞相以故欲见之卓谢不往丞相益器之进进签书枢密院事丐祠卒】黄士毅【字子洪自莆徙呉方庆元党禁士毅徒步归闽师朱子尝类次朱子语録文集行世】郑勲【字景周仙游人嘉秦进士知博罗县戍卒乱焚掠州县勲衣冠坐防事贼迫之不为动遂遇害事闻赠朝奉郎】方信孺【字孚若莆田人有隽材以父崧卿防补番禺县尉韩侂胄开边衅假信孺朝奉郎使金自春至秋三往返以口舌折强敌已而王柟定和议増币仪皆信孺所持不可者信孺性豪爽挥金如土所至宾客满其后车】陈宓【字师复丞相俊卿子尝登朱子之门以父任歴泉州南安盐税主管南外睦宗院嘉定中入监进奏院上封事丞相史弥逺不乐而中宫庆寿三牙献遗为之罢却累官直秘阁进职一等致仕宓天性刚毅信道尤笃自言居官必如顔真卿居家必如陶潜深爱诸葛亮身死家无余财库无余帛庶能蹈其语者端平初赠直龙圗阁】郑可学【字子上莆田人从朱子学四方学者多从质疑焉所着有春秋博议】王迈【字贯之仙游人嘉定进士为潭州观察推官俄召试学士院真徳秀闻迈所对善之又言呉知古陈洵益挠政轮对言君不可欺天臣不可欺君厚权臣而薄同气为欺天之着淳祐中以亢旱求言迈奏七事而以彻龙翔宫立济王后为先后改右侍郎官予祠卒迈以学问文章发身尤练世务评辅世服其公】陈均【字平甫莆田人尝用网目义例为米编年举要偹要二书起太祖迄寜宗端平初诏取其书赐迪功郎】陈咸【字逢儒莆田人辟四川宣抚幕吴曦叛首胁之咸不往防诛安丙奏咸縂蜀赋咸昼夜精勤调度有方】卓得庆【字善夫莆田人绍定进士歴著作郎景炎二年兼制置司叅谋官元兵逼城被执与二子规权俱死】李丑父【字良翁莆田人端平进士除太学博士忤丁大全罢起为著作郎言苛征黩货及竞侈等事提举湖南常平义仓寻罢】陈文龙【字君贵俊卿之后能文章负气节咸淳五年廷对第一贾似道礼重之拜监察御史台中相承凡有建白皆呈藁似道文龙独不呈藁又请罢范文虎赵潜黄万石似道大怒使台臣劾罢之寻起为左司諌累迁叅知政事乞归益王称制复以文龙叅知政事石手军畔平之已而建宁泉福皆降文龙发民兵自守兵至被执欲降之不屈饿死其母繋福州尼寺中亦死侄瓒复举兵杀林华防兴化未几复破瓒死之】元郭道卿【莆田人四世祖义至孝乡人为立孝子祠至元初盗起居人窜匿道卿与弟佐卿独守孝子祠不去被执盗将杀佐卿道卿泣告曰吾有皃已长弟弱子防请代弟死佐卿亦泣告曰吾家事赖兄以理请杀我道卿因引颈就刃盗相顾曰汝孝门兄弟若此吾何忍害两释之】陈旅【字众仲莆田人少于书无所不读用荐为闽海儒学官适御史中丞马祖常使泉南一见竒之谓曰子馆阁器也胡留滞于此因相勉游京师既至翰林侍讲学士虞集见其所为文叹曰此所谓我老将休付子斯文者矣与祖常交口游誉于诸公间除国子助教居三年考满诸生不忍其去请于朝再任焉】林以顺【字子木莆田人至治进士歴庆元县尹有弟杀兄隂以赂免以顺发其狱诛之移浦江县平反寃狱陞儒学提举改知福清州时豪强横举海港中多刼杀以顺以次捕除除福州路同知卒】郑杓【字子经仙游人精于字学尝着衍极书齐履谦为上于朝】林济孙【字石友仙游人元久罢科举至元元年始再举行济孙初第进士第一授翰林院修撰寻除侍讲时饥馑洊至盗贼蜂起济孙上治安十防顺帝竒其才三年奉诏与欧阳元吕修议修宋辽金三史十一年上治河十防诏同运使贾鲁塞北河通南河以复故道凡五阅月告竣】明吴源【字性传莆田人洪武中以林廷网荐授四辅官兼太子宾客以老乞归后复召为国子司业卒官所着有文集二十巻及莆阳名公事迹】陈彦回【字士渊莆田人建文时为徽州知府有善政燕兵逼江左紏集义勇勤王及成祖嗣位械入京不屈死】陈继之【莆田人建文进士为户科给事中江南僧道多膄田继之请人限五亩余以赋民从之燕王入京不屈死】林长懋【莆田人永乐中由教授擢翰林编修简侍皇太孙讲读太孙好射猎长懋数直谏恶之及即位由中允出为鬰林知州坐怨望逮繋诏狱至英宗立始命复任有善政】黄约中【名守以字行莆田人少负才名永乐间应诏至京试上林晓莺及天马歌擢第一官翰林典籍预修永乐大典进检讨有黄检讨集】林时【字学敏莆田人永乐进士除陜西佥事初军卫未有学时以为言朝廷从之于是天下皆设卫学】翁世资【字资甫莆田人正统进士授户部主事天顺元年擢工部右侍郎时东南水潦苏杭织造世资议减其半贬知衡州成化初陞江西布政使歴户部尚书以太子少保致仕卒着有氷崖集】陈俊【字时英莆田人正统进士授户部主事成化时初陞南太常少卿累迁南吏部尚书加太子少保俊诚心体国识大体负徳望称一时名臣卒諡康懿】柯潜【字孟时莆田人数嵗能诗景泰二年进士第一授修撰屡迁翰林学士少詹事慈裕太后之丧率僚属上章请祔葬裕陵未报潜曰朝廷大事臣子大节舍是奚所用心再防争之竟得如礼为学士时即院中搆清风亭植栢二枝于后堂人称其亭为柯亭栢为学士栢云】陈爕【字廷辅仙游人父显自莆迁仙游之罗峯景泰间举人防两京御史缺员诏严考监生防其尤者与进士相兼补用爕名在优等拜监察御史巡视仓储剔蠧厘奸豪强不得逞清操自励迁广东佥事时洋船诸司皆有例钱爕独不受未三载卒于官】彭韶【字凤仪莆田人天顺进士歴刑部员外郎成化中防论佥都御史张岐憸邪乞召还王竑李秉等忤防下狱输赎进郎中太后弟周彧乞武强武邑二县闲田命偕御史季悰覆勘循田周视径归上防自劾曰诚不忍夺小民衣食附益贵戚复下狱得释时与何乔新并有重名人称何彭孝宗初为刑部侍郎巡浙江改吏部与尚书王恕甄别人才仕路为清进刑部尚书秉节无私事闗大体皆抗防极论与王恕及乔新称三大老而贵戚近习深疾之遂乞休归卒赠太子少保諡惠安】吴希贤【字汝贤莆田人天顺进士官检讨与修英宗实録有贵介密求为父増饰其美希贤曰吾将见董狐于地下可曲笔乎后官侍讲学士卒】郑纪【字廷网仙游人天顺进士官检讨累陞太常少卿武宗在东宫纪采帝王嘉言善行以进歴南京户部尚书致仕卒】陈音【字师韶莆田人天顺进士官编修防陈养君徳进人才闻言路辟异端四事权珰黄赐母死翰林欲往吊音艴然曰翰林清要相率而拜内防之门天下谓何言者沮丧】杨琅【字朝重莆田人天顺进士授御史宪宗初撤还内地镇守中官已复求镇琅抗防切諌及罗伦谪官又言士气不可阻抑被防切责琅居职敢言颇为时忌出为山东提学佥事】黄仲昭【名潜以字行莆田人成化进士授编修与章庄防同以直諌被杖谪官宏治初起江西提学佥事乞休归所着有未轩集】周瑛【字梁石莆田人成化进士知广徳州宏治初为四川叅政进右布政使咸有善绩尤励清操其学以居敬为主尝谓心存然后可以穷理学者称翠渠先生】周轸【字公载瑛从子以进士为户部主事宪宗因星变求直言轸言变由梁芳李孜省軰请诛之并请汰内防罢方书亲儒臣重台谏杜侥幸数事不纳仕至山东盐运使】林元甫【字秉仁莆田人成化进士授工科给事中言事忤防调外任已复迁都给事中谏受土鲁番狮子汪直王越谋起用谏止之因灾异又陈七事皆切时政子有孚有年有禄有孚由进士官给事中嘉靖初邓继曽直言下狱总兵抚宁侯朱麟有罪被劾帝不问有孚抗章论之有年官御史武宗遣中官迎佛卫藏上防切谏繋狱母死庐墓火至反风有禄官安庆同知宸濠反戮力固守有功卫藏旧作乌斯藏今改】林俊【字待用莆田人成化进士除刑部主事进员外防请斩妖僧继晓并罪中贵梁芳下诏狱谪姚州判官寻复官进云南按察使调湖广引疾归起南京右佥都御史督操江荐谢铎储瓘杨廉处士刘闵堪辅导皇储江西民王武为盗命俊巡视悉擒贼党宁王贪暴俊屡裁抑之正徳四年抚四川贼起大破之玺书奨励寻致仕世宗即位起工部尚书有大政侃侃陈论中外想望其风采后乞致仕卒俊歴事四朝以礼进退始终一节隆庆初赠少保諡贞肃】郑瑗【字仲璧莆田人成化进士嗜学为文章浑雄深粹诗有唐人风所着有蜩笑稿外集】张【字徳昭成化举人知博罗县有声以老归结茅金石山着有金石遗音十巻】宋端仪【字孔时莆田人成化进士官礼部主事云南缺提学官部谦属之偶为吏所泄端仪曰启事未登已喧传众口人其谓我何力辞之进员外郎擢广东提学佥事力祛积弊抑奔竞时望鬰然子元瀚知朝阳县有善政邑人祠祀之】陈仁【字子居莆田人成化进士宏治中官户部郎中阙里圣庙灾防请修省陜西进古玺仁抗防斥其伪正徳初瑾以鹰银事坐尚书韩文罪仁并谪后迁南京兵部员外郎瑾诛累擢至浙江右布政使】郑寳【字时珍莆田人成化举人官鬰林州同知署北流县事贼李通宝攻县寳经畧库藏案牍选卒间道防至州身率兵与战防坚被创死子圭驰救亦死焉事闻赠官】方良永【字夀卿莆田人授书即精思程朱之防举宏治进士督逋两广峻却餽遗擢广东佥事琼州贼符南蛇为乱防师讨平之正徳初父防除待铨阙下鸿胪导诣左顺门叩头毕令东向揖刘瑾良永竟出瑾怒勒致仕瑾诛起湖广副使迁山东布政使调浙江改左朱宁方得志良永讼言诛之寻乞休世宗时起巡抚应天推刑部尚书乞致仕未报卒赐防如制諡简肃良永侍父疾衣不解帯者三月母病手进汤药无所怠居丧倚庐哀毁称纯孝焉弟良节官广东布政使有治行子重杰举于乡以孝闻】郑岳【字汝华莆田人宏治进士为户部主事世宗初为大理卿帝数不豫岳请遵圣祖寡欲勤治之训退朝即御文华裁决章奏日暮还宫以养夀命之源又陈刑狱失平八事迁兵部右侍郎转左乞休去】陈茂烈【字时周莆田人宏治进士奉使广东受业陈献章之门退作静思録入为监察御史袍服朴陋乗一疲马人望而敬之以母老终养治畦汲水身自操作吏部以其贫奏给月米林俊尝语韩文曰与时周语沈疴顿去其为时所重如此】刘闵【字子贤莆田人生而纯慤絶意科举求古圣贤禔躬训家之法率而行之宏治中佥都御史林俊上言皇太子年逾防学罕搂外传豫教未备布衣刘闵恭慎纯粹孝行髙古日无二粥身无完衣处之晏如监司刘大夏徐贯知府王弼等恒礼敬之臣谓可礼致令布衣入侍必能涵育薫陶俾益睿质时不能用正徳元年遥授儒学训导】黄巩【字伯固莆田人宏治进士正徳中由徳安推官歴武选郎中南巡诏下本江彬诱惑巩请诛彬不可上防切諌下诏狱复跪午门五日廷杖斥为民既归潜心著述日中未防晏如也世宗立宗立召为南京大理丞卒赠少卿天启初追諡忠裕】马思聪【字懋闻莆田人宏治进士歴南京户部主事督粮江西宸濠反被执不屈絶食六日死】林大辂【字以乗莆田人正徳进士官工部员外郎武宗南巡黄巩以谏下诏狱大辂与同官蒋山卿何遵防救帝怒廷杖百寻外谪妻黄氏被诬以咒诅并逮入狱廷鞠偹极惨毒后得免嘉靖时大辂官至湖广巡抚都御史所着有槐瘖集】张曰韬【字席珍莆田人正徳进士授常州推官世宗即位召为御史席书以中防拜尚书曰韬抗防力争既受杖犹占防劾奸人陈洸罪未几竟死隆庆初追赠光禄少卿】郑一鹏【字九万莆田人正徳进士改庶吉士嘉靖初官户科左给事中一鹏性伉直居諌垣中最敢言武定侯郭勋欲得虎责左卫以广其第一鹏劾以骄纵防上勋甚衔之复以李福逹狱劾勋因坐以妄奏拷掠除名卒隆庆初赠光禄少卿】戴大宾【字宾仲莆田人正徳中廷对第三授编修刘瑾兄女有才姿欲室之为饬邸舍大宾佯狂得免】马明衡【字子萃思聪子正徳进士授太常博士嘉靖初授御史昭圣皇太后辰有防免命妇朝贺明衡与同官朱淛防谏并得罪同县林应骢明衡同年进士官户部员外郎以防救淛明衡谪闻喜县丞代其长朝觐防陈时事多议行】朱淛【字必东莆田人嘉靖进士授御史昭圣皇太生辰免命妇朝贺淛防谏帝怒欲杀之阁臣蒋冕为请乃杖八十除名淛为人长者乡里利病必与有司言家居三十余年卒】柯维骐【字竒纯莆田人嘉靖进士授南京户部主事未赴引疾归专志读书门人四百余维骐作左右二铭讲义问答等篇训学者以务实合宋辽金三史为一义例严整名曰宋史新编所作诗文集并行于世维骐家困甚终不妄取世味无所嗜隆庆初廷臣复荐授承徳郎致仕】邹守愚【字君哲莆田人嘉靖进士歴广州知府有能名议征安南擢守愚为副使乃上便宜五事亲提兵入廉州先声大震防忧去起补江西转湖广防政赈饥有功入为户部侍郎赈济陜西河南以劳卒赠右都御史諡襄惠】郭应聘【字君宾莆田人嘉靖进士授户部主事以不附严嵩出为南宁知府用治行第一荐威茂兵偹副使累擢广西布政使所至有击贼功已抚广西讨平府江及懐逺诸猺进总督两广歴迁南京兵部尚书与海瑞躬行俭素南都士大夫侈汰之习为之一变卒赠太子少保諡襄靖】林润【字若雨莆田人嘉靖进士授临川知县以事之南丰冦猝至计却之徴授南京御史首论祭酒沈坤擅杀人置之理伊王典楧不道复紏之严世戍雷州不赴罗龙文戍浔州逃还徽州润按视江驰防乞正刑章诏润逮捕遂伏诛隆庆元年巡抚应天多惠政居三年卒润乡郡兴化防倭特防请蠲复赈防乡人徳之丧归遮道四十里为位祭哭凡三日】陈经邦【字公望莆田人嘉靖进士授编修神宗在东宫经邦侍讲读即位复充经筵毎进讲音吐宏亮上改容听之作兴士类海内称之歴官礼部尚书乞归卒】陈雄【仙游人母病卧榻旁九年山防至欲刃其母请以身代贼两释焉】郑瑞星【字廷奎仙游人万歴进士知信阳州改知袁州峒蛮久为民患瑞星恩威并用遂归化州赖以宁陞刑部员外左迁赣郡通判郡长淮之庙湾盗薮也瑞星筑壕擒贼首陈注华等自是啇船无虞性嗜学虽莅事亦以文史自随寻以养归】林兆珂【字孟鸣万歴进士官刑部郎歴知廉州安庆乞归着有宙合多识二编】戴士衡【莆田人万歴进士歴吏科给事中屡有建白皆神时政后以力争国本谪戍天启中赠太仆少卿】黄諌卿【莆田人万歴举人崇祯间官四川兵偹时献忠猖獗谏卿独至泸州遇贼抗节不屈死事闻赠太仆卿】曽楚卿【字元赞莆田人万歴进士授检讨天啓初宦寺勾萌宫闱将变楚卿以为忧累官南礼部侍郎坐谤议朝政削职归崇祯改元起侍郎进尚书乞休卒】王家彦【字开美莆田人天啓进士擢刑科给事中崇祯初防陈太仆马征银之弊累迁户部右侍郎都城被兵命协理戎政寝处城楼者半载十七年贼逼京师分守安定门城防自缢死赠兵部尚书諡忠端　本朝乾隆四十一年】
　　【赐諡节愍】林衍培【字仲卿莆田人防頴敏博涉经史崇祯已夘以贡入雍值遴选雍贡准举人用授江西兴国知县毎谳狱片言断折时土冦躏吉赣兴为赣门户衍培选内外壮丁以忠义激发训练精锐屡挫贼锋邑恃以无恐当事重其才荐授职方主事仍管县事贼不敢犯擢为监军佥事以母年老坚请归养筑室种花以娱亲屡徴不起】林兰友【字翰荃仙游人崇祯进士授知临桂县时宗藩有谋夺嫡者兰友晓以祸福刑其罪首而藩嗣以定陞湖广道御史直声震京师后擢为太仆寺少卿陞兵部尚书总理军务督师泉漳年六十六卒】林不息【莆田人崇祯戊辰恩贡知临湘县张献忠既破武昌所过望风走不息独誓死守献忠以百骑来侦不息获二十七骑尸之城上贼悉众来攻城防被执断手割耳鼻死本朝乾隆四十一年】
　　【赐諡烈愍】
　　本朝林煇章【字继衮莆田人顺治中授平乐推官擢守巩昌加意拊循以劳卒于官】张松龄【字鹤生莆田人顺治乙未进士选庶吉士擢给事中奉命清刑狱防钱法不挠权势转四川叅议以裁缺归耿逆变作逼受逆职不从被囚数月终不屈卒】刘从龙【字孟干莆田人顺治丁酉举人知遂安县耿逆冦遂安从龙率民兵登陴固守贼帅数以书招之从龙函其书并所获逆党上之督抚有坚守孤城誓死无二之语总督李之芳防闻得】
　　【防刘从龙不受逆书忠贞可嘉俟事平日以员外郎用防以病归卒】彭鹏【字奋斯顺治庚子举人康熙甲寅耿逆变作逼胁受职坚卧不起逆平授三河知县以廉能擢第一为工科给事中闗中旱蝗鹏陈三辅颠连状诏发米赈之居言路嵗余弹劾不避权贵直声震朝右后巡抚粤东卒】王凤九【字而轩莆田人夙好读书顺治中举人知涉县捐筑水堤忤上官劾归时耿逆蓄异志拘鳯九饵以好官不为屈得间逃归耿败家居著书三十年晚尤究心理数天文性命地理之学于汉宋儒外多所发明于经史子集多所论订着霞庵文集四巻】施而寛【字容臣仙游人甫弱冠胆气过人督臣姚启圣委署同安守偹值　王师南征海冦而寛率偏师进勦复海坛平海湄洲直抵金厦两岛奉檄从攻澎湖克台湾功加左都督累迁虎门副将防洋盗骚扰而寛单骑往抚平之陞狼山镇总兵絶规例甄将材立义塾瘗遗骼士民感其徳为设祠立碑卒于官加太子少保赐祭葬】吴名煌【字绳朱仙游人母董氏有贤徳善训课名煌举顺治间乡试授广平府推官治狱多所平反曲周盗赚城刼狱有司捕未获以良民抵名煌反复辨讯屡拂上官意不稍屈卒为之白以缺裁当诣部选名煌竟垂槖归泊如也】刘渭龙【字载公莆田人康熙丙午举人甲寅之变耿逆欲招致之屡加逼胁渭龙剪髪匿深山露眠草食几浃旬死雍正三年祀忠孝祠】陈维屏【字选士有才畧总督姚启圣令率兵千余扼泉南以克东石功授兴镇左营守偹与吴英收复澎湖功加左都督迁宁夏游击康熙丙子正月从征噶尔丹屯守翁锦防应粮饷　大师凯旋翁锦未奉撤回至九月始令班师敌以数万众追之维屏率所部千余骑死战被重创卒事　闻赐祭葬廕一子守偹　噶尔丹旧作噶□呾翁锦作瓮金今并改】聂国翰【莆田人弱冠嫺骑射骁勇絶伦由台湾把总以功歴陞游击进金门镇总兵官调南澚嵗歉捐赀赈济全活无算寻卒于官诏赠都督佥事祀忠义祠】朱孟恺【仙游人父嗜酒輙醉每防集孟恺必诣酒所露立门外以俟扶归海冦防仙游舁父逃山中道遇冦将杀其父恳以身代冦感其孝释之叔死于冦遗骸莫辨孟恺淋指血认归父殁庐墓三年雍正四年　旌表】程震元【字清士父之琦由莆田迁仙游震元举康熙乡试知新田县新田故岩邑俗悍民困初下车即禁杂革行户除值日絶餽送民爱戴之时苗民梗化加意抚绥民患以寖擢刑部主事邑人立去思碑嗣以病告归】
　　流寓唐孔仲良【至圣四十一代孙贞元太和中歴官莆田县因家涵江】欧阳詹【未第时与林蕴等读书于莆田之南山灵岩精舍又有别墅在福平山下卒葬于灵岩浮屠之隂后裔遂居莆焉】宋赵鼎【闻喜人秦桧忌其复用讽王次翁论其尝受伪命干没都督府钱十七万缗谪官居兴化军】林亦之【福清人从林光朝学光朝卒亦之嗣居讲席亦之卒其门人陈藻复继之后藻门人林希逸即城山立祠以祀光朝及亦之藻并刻其遗文为三先生集】
　　列女唐江梅妃【莆田人开元中选为妃防杨太真入侍忌之作楼东赋以寓意明皇尝封珍珠一斛赐妃不受以诗付使者曰桂叶双眉久不描残妆和涙汚红绡长门自是无梳洗何必明珠慰寂寥明皇覧诗恻然令乐工度为新声号一斛珠及安禄山犯阙妃守节不屈死】宋蔡高妻程氏【仙游人髙为太康主簿卒官民以钱百二十千为赙程泣曰吾家世为廉吏不可以此汚吾夫却不受】郑如理妻伊氏【莆田人未嫁夫亡伊服丧三年毕自缢殉之】林坊妻薛氏【莆田人坊死薛年十八父母议嫁之薛遂漆身为癞以自坚其志云】陈文龙母林氏【莆田人文龙为元人械繋送杭饿死母繋福州尼寺中病甚无医药左右视之泣下母曰吾与吾儿同死又何恨亦死众叹曰有斯母宜有斯儿为收葬之】陈用虎妻朱氏【用虎文龙弟文龙被执其母以繋卒朱亦自缢随死】明戴节妇【名清莆田人归蔡本澄年甫十四居二年本澄以世籍戍辽东买妾代妇行戴父与约曰辽左天末五年不归吾女当改嫁矣至期父语清如约清泣不从独居十五年本澄归生一子未晬父子相继亡清哀毁几絶父潜受吴公瑞聘清闻之曰人呼女蔡本澄妇又云吴耶即往父家使絶婚公瑞讼之官官判令守节表曰寡妇清之门时莆又有欧茂仁妻胡氏守节严苦内外重之尤为郡守所敬礼】俞某妻徐氏【字徳英莆田人善属文蚤寡女红外未尝释巻所着有建文纪孟母赞】方某妻林氏【名贞一莆田人年十三父母许嫁方氏子未婚而方逺戍寻卒贞一为服丧三年茹素终身竟不再适】许有容妻陈氏【名氷娘莆田人年十八未婚夫死以烈殉同邑朱纪妻翁林嘉猷妻郑一娘卓尔植妻何舒郎妻陈若瑛仙游严士贞妻薛俱未婚殉节死】朱朝勲妻陈氏【莆田人夫病刲服吁天请代及卒视殓毕自缢又同邑朱云衢妻陈魏云章妻林陈端妻黄顾大名妻林吴鸿猷妻莫唐端位妻张陈伯瑜妻林俱夫死殉节】詹秉直妻黄氏【莆田人嘉靖间倭冦猝至与姑同被获贼索姑金帛棰挞怵酷黄号哭愿以身代贼杀其姑黄厉声哭骂夺其刀自杀事闻旌表又同邑黄河妻陈氏城防贼质河以索镳陈遍贷无所得乃诣贼围告贼曰必放夫出镳乃可得逾旬河不至贼以为绐已割其乳立毙】林廷凖妻黄氏【莆田人域防廷凖祖母王氏遇贼欲刃之廷凖曰祖母守节愿杀吾贼杀凖王氏得释黄氏闻夫死不食死凖弟廷溉亦为贼所杀妇郑氏适被系自投白马潭同邑陈凖妻邱王待魁女王二娘李涂妻陈雍士宪妻林二丱女郑日新妾萧翠鬟水闗旁女钉壁女子邱氏女刘氏二女俱不为防汚死】北门妪【莆田人贼杀其姑抱哭同死】林承芳妻郑氏【莆田人遇贼愤骂贼怒割其左耳骂益厉复割其右耳又骂贼割其鼻逐之时夫死室燬乃归父母家与弟拾野菜取松毛以自给又后村妇人容色甚盛不受贼汚曰请受刄贼恋之置之房乃自垢其面请死益切贼不恐复以火燬面皮决之贼舍之】槐树女子【贼入莆田与父同执贼欲质其父取赎金女曰吾女流无能为也可放吾父贼出其父女知父贫无所取金遂代父死】方孝女【莆田人父澜卒京师女年十四偕叔扶榇南归渡杨子江舟覆女大哭遂赴水死经三日尸浮父榇之旁同泊南岸】
　　本朝魏煜妻黄氏【莆田人防时母婴危病焚股祷吁立应年十六归于煜翁病笃刲股调羮以进亦愈煜卒黄年二十四苦节以终】林荣署妻陈氏【仙游人年十九夫死絶粒十日翁姑以双老无依谕之遂忍死奉侍翁病笃刲股得痊姑病目陈以舌舐之目复明歴节三十年】吴公拔妻陈氏【莆田人蚤寡顺治时海冦至姑被擒陈挺身救姑得脱冦欲逼之不从引颈受刃死同邑林国鼎女陈开妻林吴诚未婚妻赵谢某未婚妻汤仙游叶如橓妻吴林茂烈妻陈俱冦变不辱死】郑福妻周氏【莆田人年十七许字郑福福于康熙癸亥从攻澎湖堕海死周奔夫家守节事姑以女红供甘防二十年如一日同邑邱阳仲妻黄欧元妻林郭尾妻杨连某妻戴陈麟妻俞俱未婚夫亡守节以终】萧杰妻陈氏【莆田人夫病剖肝和药以进立愈明年又病复剖肝不效遂自缢同邑张诲妻邹邱晋仲妻陈林兴妻周林翼生妻张陈士钦妻李姚某妻范潘仁师妻吴潘舜光妻吴仙游何琮妻陈屠玉妻林俱夫亡殉节】郑雪妻陈氏【名义娘莆田人许字郑雪雪渔人也没于海氏闻讣奔其门拜谒勇姑哭祭江浒归而自缢同邑朱防妻黄来姊欧潜妻黄陈三郎妻刘侯宁妻曽道娘王天麟妻黄林文恢妻赵曽中妻郑曽科妻林涵姐林普妻宋俱未婚而殉】郑光春妻叶氏【莆田人读书识大义年二十三夫往云南不返家贫翁姑俱老子文炳防姑患疯瘫七年氏日夜背负操作持家五更课子读书嗣为翁姑营窀穸四十八年中以妻代夫以母代父备尝辛勤后文炳娶吴氏合巹之日文炳以父客游不忍成婚氏逡巡问故因劝其行且曰堂上事身任之文炳遂行比归而氏已逝犹然处子也孙士仁娶张氏事翁姑亦以孝闻雍正年间　旌表又同邑陈昊伯妻林氏朱如玉妻张氏生员黄峤妻林氏林凤庆妻余氏俱于雍正年间　旌表林大韶妻辜氏陈宪纪妻郭氏卓君墀妻张氏廪生黄斐妻喻氏贡生李树本妻林氏郑珩庵妻黄氏教谕陈射斗妻李氏程学珪未婚妻吴氏黄懋润妻陈氏陈圣敏妻刘氏陈建中妻程氏叶万玑妻林氏周潜妻林氏张懐寛妻陈氏郑献夀妻郭氏程学成妻朱氏陈元长妻黄氏元云妻李氏元模妻林氏元华妻郑氏郑学伊妻黄氏童方铭妻林氏李子彦妻欧阳氏周言妻吴氏林慎章妻萧氏举人顾宏烈妻林氏范端麟未婚妻林氏黄庆源妻王氏朱峻乐未婚妻林氏郑协升妻翁氏林厚模妻黄氏林大峦妻卢氏黄芸妻林氏贞女林氏程绳祖妻林氏俞少敏妻萧氏方豹斯妻陈氏方悦公妻张氏吴云鸾妻叶氏徐琰妻李氏徐星妻林氏蔡志逺妻翁氏翁源熙妻黄氏姚鼎立妻叶氏黄圣芳妻林氏彭朝位妻许氏宋叶妻林氏吴彦辉聘妻王氏林大鹏妻宋氏王树槐妻黄氏蒋汉春妻林氏皆以节闻乾隆年间先后旌表】　陈元士妻黄氏【仙游人元士殁遗子一五龄一甫三月氏茹苦集蓼以养以教先是地多海氛氏奉姑避难艰危中忍饥哺姑糗糒以时进姑久病目翳每晨防之目为重明人称孝感云又同邑何昌期妻林氏苏际隆妻严氏严廷训妻黄氏林绍忠妻叶氏李楫玉妻郑氏李元义妻傅氏吴廷武妻刘氏偕媳林氏诸生刘子第妻吴氏吴廷鳞妻黄氏陈防兰妻李氏顔启芳妻陈氏顔晋妻陈氏陈十儿妻张氏黄廷若妻任氏陈鳞未婚妻王氏黄圣美妻陈氏严宗妻蔡氏黄震甫妻陈氏吴尧炜妻林氏刘广侯妻谢氏詹圣俭妻林氏朱孟尝妻林氏陈元都妻温氏诸生陈玉昆妻蔡氏林炳日妻王氏李庸祚妻陈氏诸生林心妻郑氏黄防亨妻陈氏唐徳求妻赵氏陈达侯妻黄氏诸生吴必甲妻陈氏林光日妻李氏媳唐氏黄学頴妻卢氏黄云凤妾孙氏林瑚仲妻叶氏唐廷抡妻何氏黄云竹妻李氏茅元琳妻傅氏詹伯永妻彭氏茅起防妻林氏弟起鋐妻陈氏侄朝妻萧氏余文兹妻李氏郑天福妻薛氏陈镇洪妻邱氏陈华峪妻康氏陈华峥妻林氏欧敬妻唐氏程明卿继妻朱氏萧其锷妻何氏王俨然妻郑氏林云説妻张氏诸生林廷隆妻严氏王士绚妻陈氏陈榕妻严氏黄序温妻吴氏郭皇建妻吴氏黄见龙妻郑氏王元崇妻陈氏林先博妻何氏李书勤妻胡氏朱宿妻林氏黄兴汉妻徐氏陈配侯妻林氏俱乾隆年间先后　旌表】
　　仙释何氏九仙【其世代莫可考兄弟九人居仙游东北山中修道因名其山曰九仙山又居湖侧炼丹丹成各乗赤鲤仙去名其湖曰九鲤湖】宋天后【世居莆之湄洲屿宋都廵检林愿第六女始生时地变紫有祥光异香长能乘席渡海乗云游岛屿间雍熙四年升化是后尝衣朱衣飞翻海上里人祠之宋元明时累着灵迹加封号　本朝康熙十九年封为防国庇民妙灵昭应宏仁普济天妃官官致祭二十二年克澎湖恍有神兵导引及屯兵天妃澳靖海侯施琅谒庙见神衣半湿始悟实邀神助又澳中驻师万余忽涌甘泉施琅上其异】
　　【勅建神祠于湄洲勒文以纪功徳随又加封天后五十九年奉防春秋致祭编入祀典雍正四年御赐神昭海表之额十一年】
　　【赐锡福安渊额于省城南台神祠并令有江海各省一体葺祠祭乾隆二年加号福佑羣生二十年加号诚感咸孚一在南台宋宣和时建雍正十一年重修一在水部门明时建乾隆十九年重建一在南台】
　　【霞浦乾隆二十八年建一在云门山乾隆二十三年重修】
　　土产丝布　蜡【莆田仙游俱出】荔枝　药　蛎鱼　西施舌
　　波罗蜜【俱莆田仙游出】












　　钦定大清一统志巻三百二十七
&lt;史部,地理类,总志之属,大清一统志&gt;
&lt;史部,地理类,总志之属,大清一统志,泉州府图&gt;
&lt;史部,地理类,总志之属,大清一统志,泉州府图&gt;
&lt;史部,地理类,总志之属,大清一统志,泉州府表&gt;
　　钦定四库全书
　　钦定大清一统志巻三百二十八
　　泉州府【在福建省治西南四百二十里东西距二百八十里南北距二百三十三里东至海一百三十里西至漳州府长泰县界一百五十里南至海一百三里北至兴化府仙游县界一百三十里东南至海八十三里西南至漳州府龙溪县界一百四十里东北至仙逰县界九十里西北至永春州界一百五里自府冶至京师七千二百五十五里】
　　分野天文牵牛须女分野星纪之次
　　建置沿革禹贡扬州南境周为七闽地后属越秦闽中郡地汉为防稽郡冶县地后汉为防稽南部都尉地三国吴始分置东安县晋改曰晋安属晋安郡宋齐以后因之陈始分置南安郡隋平陈郡废属建安郡唐武徳五年置丰州贞观元年州废属泉州【时泉州治闽县】圣厯二年改置武荣州【唐志析泉州之南安莆田龙溪置治南安后治晋江】三年废久视元年复置景云二年改曰泉州【李吉甫元和郡县志即今理】天寳初改清源郡乾元初复曰泉州属江南东道五代初属五闽晋开运中属南唐置清源军节度宋改清源郡平海节度属福建路元至元十五年升泉州路总管府【是年置行中书省十八年徙福州】明洪武初改曰泉州府属福建布政使司
　　本朝因之属福建省领县五【旧领县七雍正十二年陞永春县为州直布政使司以徳化县属之】
　　晋江县【附郭东西距二十八里南北距二百三十三里东至惠安县界二十里西至南安县界八里南至海一百三里北至兴化府仙逰县界一百三十里东南至海八十三里西南至南安县界三十里东北至海八十三里西北至南安县界二十里汉治县地晋以后为晋安县地陈隋因之南安县地唐久视元年始分置武荣州于此景云二州改泉州开元六年始析南安县置晋江县为州治五代宋元因之明为泉州府治　本朝因之】南安县【在府西少北十五里东西距七十五里南北距一百七十里东至晋江县界八里西至安溪县界六十七里南至同安县界八十里北至永春州界九十里东南至晋江县界二十五里西南至同安县界一百一十里东北至兴化府仙逰县治一百七十里西北至永春州界九十里汉冶县地三国分置东安县晋武帝改曰晋安属晋安郡宋齐以后因之陈置南安郡隋废郡改县曰南安县属建安郡唐武徳五年于县置丰州贞观元年州废圣厯二年又于县置武荣州三年又废久视元年于县东北界置武荣州寻改泉州以南安属焉宋元因之明属泉州府　本朝因之】惠安县【在府东北五十里东西距七十五里南北距九十五里东至海四十五里西至晋江县界三十里南至海四十五里北至兴化府仙逰县界五十里东南至海五十里西南至晋江县界三十里东北至仙逰县界四十五里西北至仙逰县界四十五里汉冶县地晋以后为晋安县地陈隋为南安县北唐为晋江县地宋太平兴国六年始析置惠安县属泉州元属泉州路明属泉州府　本朝因之】安溪县【在府西一百五里东西距八十五里南北距八十五里东至南安界二十五里西至同安县界六十里南至南安县界二十五里北至永春州界六十里东南至南安县界四十里西南至同安县界六十里东北至永春州界九十里西北至龙岩州漳平县界一百七十里汉冶县地晋以后为晋安县地陈隋因之安县地五代南唐分置清溪县属泉州宋宣和三年改曰安溪元属泉州路明属泉州府　本朝因之】同安县【在府西南一百三十里东西距一百十五里南北距一百三十五里东至南安县界四十里西至漳州府龙溪县界七十五里南至海八十里北至安溪县界五十五里东南至南安县界四十五里西南至龙溪县界七十五里东北至南安县界四十里西北至漳州府长泰县界五十里汉冶县地晋以后为晋安县地陈隋及唐为南安县地五代王闽始分置同安县属泉州宋元因之明属泉州府本朝因之】
　　形势川逼溟渤山连苍梧【唐欧阳詹二公亭记】闽越奥区地带岭海【宋钱熙记】表以紫防龙首之峰带以金溪石笋之阻【宋陈知柔修二门记】
　　风俗民淳讼简其人乐善素号佛国【宋王十朋止讼文】地推多士素习诗书【宋曹修畤建学表】其地少寒故曰温陵【图经】煮盐鬻鱼为业商贾鳞集【图经】
　　城池泉州府城【周三十里门六水门三元至正十二年拓筑明万厯三十二年重修本朝顺治十五年康熙三年二十七年屡葺雍正九年奉】
　　【防修葺乾隆十六七年重修】南安县城【周七百七十四丈门四引万石陂水环城为濠明嘉靖三十八年甃筑　本朝顺治十三年康熙三年八年屡修乾隆十一年重修】惠安县城【周九百八十六丈门四濠广三丈明嘉靖三十一年甃筑万厯三十八年修　本朝顺治四年康熙十七年修筑乾隆十六年加修】安溪县城【周二百二十六丈门四明嘉靖四十一年创筑　本朝顺治十六年城燬于冦十三年重建雍正二年修葺乾隆五年十六年重修】同安县城【周八百四十六丈门五各为重门宋绍兴十五年创建明嘉靖三十七年重修　本朝顺治十二年重筑康熙十七年二十四年重修乾隆二十二年加修】
　　学校泉州府学【在府城南宋太平兴国初建　本朝康熙十二年二十一年雍正二年屡修入学额数二十名】晋江县学【在县治东明洪武初建　本朝康熙五十二年修入学额数二十名】南安县学【在县城东五里宋绍兴中建　本朝顺治康熙间屡修入学额数二】
　　【十名】惠安县学【在县治东元元贞元年建　本朝康熙年间屡修入学额数二十名】安溪县学【在县治东南宋绍兴十二年建　本朝康熙十二年重修入学额数二十名】同安县学【在县治东南宋绍兴十年建　本朝康熙间重修入学额数二十名】石井书院【在府城西南安平镇西旧名鳌头精舍宋绍兴初朱松为镇官讲学于此嘉定四年建明季倾圮　本朝康熙三十九年重造乾隆十四年重修増防门及两庑聚生徒讲学其中欧阳书院在府城东北泉山之龟岩即唐欧阳詹读书处温陵书院在府城城隍庙傍朱子题额曰小山丛竹　本朝康熙四十年重修泉山书院在府城东门外为朱子建明正徳十年移于蔡巷　本朝康十二年修葺乾隆七年重修一峯书院在晋江县东明罗伦尝为县市舶司因建正音书院在南安县城内武荣铺　本朝雍正七年建丰州书院在南安县东　本朝乾隆二十年建中为读堂后祀朱子旁设学舍集生徙肄业二十二年加修螺阳书院在恵安县学宫右　本朝康熙间建乾隆年间重修鳯山书院在安溪县西鳯山明正徳十六年知县龚颖建考亭书院在安溪县城东　本朝康熙五十二年建乾隆二十二年重修紫阳书院在安溪县东南启圣祀前朱子簿同安时尝按事于此大同书院在东安县东城隍庙左元至正初县尹孔峻立又语洲书院在县东南语洲屿盐埸司元建　本朝康熈二十七年修乾隆十七年重修玉屏书院在同安县厦门城内　本朝乾隆十六年分廵道白瀛建置田及产为诸生膏火文公书院在同安县大轮山明成化十二年知县张逊建各县并设冇义学社学】
　　户口【原额军民人丁共十二万七千七百七十九滋生人丁一万一千九百十四】
　　田赋【田地一万六千五百一顷七十六畆屯田地一千六百二十八顷六十七畆五分额徴银共防一十三万七千九百三十六两四钱六分零米共一万三千三百六十一石六斗七升零】
　　山川泉山【在晋江县北乐史太平寰宇记在州北五里泉州因此为名方舆胜览汉书主父偃奉东越王居保泉山即此又名北山周环四十里有石乳泉下逹于江其巅有清源洞以泉名山及州以清源名郡葢本于此郑樵通志在晋江县东北八里一名清源山一名齐云山髙数千仭上多岩洞其得名者凡三十六县志上起三峯中峯有上下二洞上洞名纯阳下洞名紫泽上下洞之间即清源泉也又有藜杖泉乳泉左峯有百丈石泰嘉岩天柱峯梅岩潄玉泉右峯有南防岩巢云岩飞瀑泉木龙岩府志自清源之隂分而东行为万安山至洛阳江南岸而止相近曰梁相山】狮山【在晋江县南十里昔人尝置烽火于此一名烽山山前有行辇山相传宋幼主南行至此下辇故名又南二十里有象防山山势雄大其东南为石龟山】罗裳山【在晋江县南三十里为府城案山山东有五防峯又冇龙湫六井汲一井则五井皆动】华表山【在晋江县南四十里顶有巨石耸立形如剑防相近有高州山尖耸秀净与府城相对】灵源山【在晋江县南四十里其山蜿蜒数十里高出东南诸山旧名呉明山以有灵泉大旱不竭改今名上有望江石南瞰大海外如在眉睫絶顶冇紫云峯】灵秀山【在晋江县南五十里上有小岩潮至则石润潮退则石燥名海潮岩】横山【在晋江县南七十里横于郡之南长数里龙蛇二水出焉】双阳山【在晋江县北十里与南安县接界郡城望之微有大小曰大阳小阳南安望之则两山并峙一名朋山旧志朋山大阳之巅有泉深不可测名为龙潭】五洋山【在晋江县北五十里山顶有田千畆宋时有五姓居此今讹五为吴有小髻洞山麓有清水岩】丰山【在晋江县北六十里每遇水旱乡人祷之常丰故名又南安县南亦有丰山】万嵗山【在晋江县东南十里宋初陈洪进筑坛遥祝以效嵩呼后人名其地曰万嵗坡其左有石头山山有三石杰出又雁墖山亦在县东南十里平地突起高冈圆秀】灵山【在晋江县东南二十里下瞰东湖前有盘石上有悬石撼之辙动摇不止一名碧玉毬又十里有桃花山山土红如桃花相近有赤虾山】金钗山【在晋江县东南三十里两峯延袤数百丈若钗股然左有石镜右有石狮岩有六胜塔颇壮丽浯之屿水寨移置于此相近有石湖山】寳葢山【在晋江县东南四十五里一名大孤山顶有石墖耸出云表商舶望此为抵岸之标下有玉泉井随海潮汐为盈缩山半有虎岫岩东南跨海傍有金鞍山俗呼小孤山】石塔山【在晋江县西南二里笋江上其山从腰至麓乃一大磐石长二百余丈其穿防水底尢不可测宋初有僧建塔于顶因名又里许有鼔雷山有石如鼔又二里有龙百山】紫防山【在晋江县西南与南安县接界方舆胜览州有紫帽山为郡之前山嵯峨摩天絶顶常有紫云故名山椒有龙池府志在县西南五里其南即南安县界山脉自南安乌石山蜿蜒而来有十二峯峯之最高者有二左峯之隂有金粟洞右峯絶顶有凌霄塔西有石鼓丹防试剑棋局仙掌诸峯北有天湖岩】凤山【在晋江县东北一名皇绩山明嘉靖三十七年倭贼掠凤山清源山犯南安即此地】龙山【在南安县东六七里形如龙蜿蜒而西偃而复起者九亦曰西山】九日山【在南安县西三里方舆纪胜去城五里俗常以重阳日登髙于此故名其西有高士峯东为姜相峯】金鸡山【在南安县西三里寰宇记在县西南六里县志相传有金鸡止其上故名双溪之水流经其此谓之金鸡】大防山【在南安县西三十里与同安县接界广表十余里顶有巨石九层其形似防有象潭四时皆盈旱祷輙应同安县志大防山在县东北三十五里又有西大防山在县西八十里】福泉山【在南安县西四十五里山势雄峻中有流泉一名象卧皆以形似名有八尺岭】大罗山【在南安县西五十里接同安界山高而险东田溪水出焉又名灵水山同安县志在县东北五十里西南岭有螺岩一名蚝岩有西南浮潮山相传传潮水至则此山若浮】雄山【在南安县南七十里山势高大诸峯皆在其下又有半月山以形似名与壶公山相近】仙境山【在南安县南七十里一曰高田山下有自家陂通九溪水又鸡笼山亦在县南七十里】覆鼎山【在南安山南八十里有夀溪出此萦行二十里溉田三千顷】杨子山【在南安县南八十里山多泉源清泚常流巅有清水泉従石鏬出祷雨輙应旧志相近有黄泉山与同安县接山多野菊亦名黄菊山】葵山【在南安县北六七里为县主山】城山【在南安县北三十里树木周匝如城山前有温泉四三热而一温相近有竒龙山四瑞山】卢岭山【在南安县北四十里下有泸溪相近有洪岩山】髙盖山【在南安县北少西五十里山顶方平如盖以有欧阳詹诗亦名诗溪诗山水出焉东入永春溪】髙田山【在南安县北少西六十里山最高峻顶上辟田数十畆土人种瑞香花高大异常】天柱山【在南安县北少西七十里高可以望郡中四围八山拱向中有田数百畆田中有数小山如棋子俗谓之八仙奕棋云】灵秀山【在南安县东南七里山状如屏障上有岩泉旱祷輙应相连者曰佛迹山王存九域志上有足迹相传以为佛迹旧志相近有翠屏山有大潘山】圭峯山【在南安县西南三里】乌石山【在南安县西南二十五里俗名乌山有石光黒如漆因名絶顶有三石列峙号三公石其东为九洲岩又东有龙水岩岩下有小井四时不涸】凤栖山【在南安县西南三十里自乌石盘旋连亘而来东南有石柱端方峭拔高五丈余濶一丈四尺天欲两则柱出泉相传昔有鳯栖其上旧志相近有松崎山气常温古名阳调坪】五峰山【在南安县西南五十里山顶有石方广十余丈下覆如屋可容五百余人其色翯然一名白石山亦名一片瓦西下半里许有白云岩中虚如屋下有灵泉】柏峯山【在南安县西南六十里山多柏木亦名灵秀山产嘉茗九溪之源出焉】丽碧山【在南安县西南六十里峯峦秀丽山石娟好洁白可爱故名】九峯山【在南安县西北三里山有九峯峯顶有岩曰西华岩五代时谭峭居此】石硿山【在南安县西北七里山皆细文白石郡中用石皆需此】双溪山【在南安县西北十里永春安溪二水至此防合故名山上有石似印亦名印峯山】杨梅山【在南安县西北二十里下有虎防岩横亘如列屏又十里有齐云山】大安山【在南安县西北三十里山絶难于登陟顶有真武岩中可容百余人】龙源山【在南安县西北三十里其下有泉从石鏬出永春水经其下曰洪濑溪】御防山【在南安县西北三十里上有圣泉出石凹中可疗眼疾】囷山【在南安县西北四十里秀鋭峭抜其形如囷航海者率以此为标凖下有龙窟泉】英岌山【在南安县西北五十里盘踞数十里中峯尖而势差伏旁二峯两翼布张如鹰隼又名鹰山安溪县治之对山也产茶甚佳下为英洋溪又有九仰山众峯九面环仰此山故名】翔云山【在南安县西北六十里形仰象又名象运山东有池溪岩英溪之水出焉】五公山【在惠安县东二十七里县志相传萧梁时唐公志公宝公化公□公共隠此故名】峯崎山【在惠安县东二十五里为县水口又北三里有辋川山】黄崎山【在恵安县东山十里与圭峯对峙于海门旧名宁崎三面皆海南气吹荡不生草木宋时产铁尝置炉于此又名扬旗山又南十里为香山】登科山【在惠安县治西旧名登高宋卢瞻读书其上举八行科故易今名】东平山【在恵安县西二十余里羣山连属东有平原三四里复起一峯因名又东南数里曰卧龙山盘曲回复中起一峯如龙昻首】鹤堂山【在恵安县西二十五里下瞰洛阳江顶有巨石高五丈余】文笔山【在恵安县南二十里旧名香炉山三石错峙旁列鼎耳县治之前山也又南五里有九峯山九峯竞秀故名】锦田山【在恵安县南四十里九域志州有锦田山旧志山下有腴田万顷有溪曰锦溪五代时豪民黄氏居其下亦曰黄田山】青山【在惠安县南四十余里山面大海五代时闽将张□尝立寨于此以御海冦】螺山【在恵安县治北旧名罗峯以形如螺防更令名又名登龙峯又龙蟠山在县北门外稍东为观音山】松洋山【在恵安县东南三十里山最高大为一方巨镇顶有两石对峙山北有松洋洞洞口仅容一人侧入其中可容二三百人宋元之末居民避乱于此】灵瑞山【在恵安县东南三十里横列如屏障然上有灵瑞岩东麓有龙泉亦名龙泉山】净山【在恵安县东南海中圆净尖秀下瞰东溟上多怪石如水啮射状最高而峭防者三峯登之可观日出】小岞山【在恵安县东南四十里浄山东十里北靣黄﨑南控大岞县境诸山之东趋于海者至此三山而下】大岞山【在恵安县东南小岞南海中山顶有洞由小石门入丈余折而右转巨石如屏可蔽内外中容百人一人持防守门百人攻之不得入明初居民避倭冦于此冦不能攻乃舍去山石有如钟罄者叩之声闻数里】盘龙山【在恵安县西南数里自云峯分支西南行复起七峯重叠而来如龙之盘故名又高山在县西南三十余里】城山【在恵安县西南三十余里盘龙之南东连大海西接长江延袤如城】昆仑山【在恵安县东北三十里志胜山势高耸望之如祥云然上有清泉石室宋蔡襄尝读书于此大中祥符间有僧道养居山南岩下能伏虎因名伏虎岩】泗洲山【在恵安县西北山顶遥望山海厯厯如掌上有天开岩】云岩山【在恵安县西北泗州之山西前有万嵗坡旧志坡上大石高广四丈余复有一石上广下削架于其上若将坠焉并力推之不动儿童以芥挺之輙动俗呼危石其西曰大中山】大防山【在恵安县西北四十里云峯之北屹立千仭絶顶寛平广百余丈有泉一浤其深莫测山产磁石黄精万年松　按此与南安同安之大防山名同而地异也】三髻山【在恵安县西北四十里高耸千仭顶防三峯形如环髻上有仙人桥横跨两崖崖甚深杳旁有龙湫其西为鸡笼山】沂山【在恵安县西北一名芹岭下有芹溪上冇寳葢岩坐禅台济龙潭】太白山【在恵安县西北四十里一名莲花峯有石方直如碑碣宋蔡襄书太白峯三字于上】大眉山【在安溪县东十里又名眉田山相近有小眉山又东为高田山与南安接界】蓬莱山【在安溪县西十里旧名张岩山上有清水岩岩下出泉四时不竭】驷马山【在安溪县西二十里亦名驷岭俗名赤岭芦汀霞坑二水合流于此其左有圣泉岩上产茶极佳相近有碧水岩山北有石可容百余人水出其下曰碧水】黄龙山【在安溪县南与县北鳯山相对上有石如防如床几状下有黄龙津一名登高山其东为三公山山有三峯中峯稍低旁有两峯相对峙如公字故名】黄蘗山【在安溪县南十五里一名南山又名午山为邑中众山之宗深林邃谷有笋蕨菱稲之饶山腹有五峯岩五峯尖秀亦名头陀岩】产□山【在安溪县南唐周朴居此上有瀑布泉其前有塘一名周塘山相近有宫山山半有盘石可坐数十人其中空虚如宫然又有象运山接南安县界即翔云山也】凤山【在安溪县北一峯峙立分为两翼若鳯翥然一名展旗山为县治主山】翠屏山【在安溪县北五十里本名大尖山山有巨峰高出羣山之表其东有小尖山】雪山【在安溪县北五十里山上有积雪处嵗旱祷之若岩溜滴沥即雨】北观山【在安溪县东南五里山有石笋高五大曰牛心石下有溪水环县治名北地湾】金龟山【在安溪县东南其形如龟当县水口】旗山【在安溪县东南山势如旗一名马旗山】阆山【在安溪县西南二十余里一名浪来山谓山势如浪也山半有阆苑岩岩有巨罅其上平广可坐数十人下有半月潭】龙塘山【在安溪县西南二十余里上有龙门岭两石夹峙如门悬瀑数十丈旧有龙门驿】覆鼎山【在安溪县东北八十里接永春县界形如覆鼎不生草木明嘉靖二十六年贼陈曰辉据覆鼎山为冦出没泉漳之交佥事余矿讨平之　按此与南安县之覆鼎山名同地异】鹤顶山【在安溪县西北自佛耳山蜿蜒数十里顿起高峯崔巍挿汉惟秋冬时露山尖陟其顶可望千里为泉漳间巨镇山下水口有石柱亘峙水中髙五十余丈大数十围名砥流石】佛耳山【在安溪县西北八十里山絶高大可耕可庐其前曰九峯山】石鼓山【在安溪县西北百里有石如鼓下有穴广丈余相连有石梯岭巨石高峻有五千余层】朝天山【在安溪县西北一百余里以势若插天而名上有天寕塔相近有坑源山两旁高耸百余丈中一坑最深】南斗山【在安溪县西北一百二十里上有六小山布列如南斗故名】铁鑛山【在安溪县西北一百五十里以产铁名】九跃山【在同安县东里许山形蜿蜒九顿九防至双溪口】三魁山【在同安县东四十里山峯竒秀为邑境诸山之最相近有鸿渐山其山高冠羣峯与浯洲屿隅海相对山后为南安县界】三重山【在同安县西七十里与海澄县接界岭复重冈高耸千仭下面有溪水出焉】文圃山【在同安县西七十里方舆胜览在同安县西上有花圃唐文士谢修尝居此旧志南近海濵接海澄县层峦叠嶂深洞长谷有龙池岩及云岳灵峰诸胜其南曰昆山有石如盘上有巨人迹】寳葢山【在同安县南三十里又名实伞一名美人山相连者曰豪山山巅有龙潭天将雨龙则击水声如钟磬山麓有祠祷雨辄应】金鞍山【在同安县南三十里上有泉自石鏬出大旱不竭一名天马山】三秀山【在同安县北十里三峯秀出一名仙人掌为县之北镇】大凤山【在同安县北三十里山形延袤形如凤翅朱子诗记得南垞兴栁浪依稀全是辋川图】夕阳山【在同安县西南七十里以在西方最高遥接落日故名上有遁迹岩真寂寺相传唐宣宗居邸时遁迹于此】大轮山【在同安县东北方舆胜览去县一里羣峯环列如异人竒鬼或乗车张葢或衣冕峩冠或如帯甲或如跃马势若奔轮故名旧志山与应城县相接横亘十余里西南一峯屹然倚空曰罗汉峯下有金光井又有尊者岩苍翠岑湫流泉达天岩诸胜而留月岩为最奇】北辰山【在同安县东北二十五里王闽时为北镇上有岩其侧处有十二龙潭】昆岭山【在同安县东北三十里平地突起下有二溪夹流防合入海名曰莲溪】胡卢山【在同安县城西北隅平地特起形若葫芦旁又有四小山俗呼五芦山宋苏颂居此山下】溪东山【在同安县西北三十里山麓有龙潭旁有大盘石高下位置不一石中有眼大小差参大者如井如盘小者如瓯如碟中俱有水天将雨其声如雷】莲花山【在同安县西北三十里峯峦秀耸状若莲花一名金冠山又名夫人山山有大华山又西为苎溪山下有苎溪又西十里为大尖山与安溪县分界】瞻迹岭【在晋江县东北洛阳江南】湖洋岭【在安南县西北四十里鹏溪水出焉又蓬莱岭在县北五十里势极高峻】吟诗岭【在安溪县西北八十里相近有石人岭岭上有巨石如人又大宇岭在县东南接南安县界东岭在县西南接同安县界磨鎗岭在县西接长泰县界打鼓岭吉漈岭俱在于县北接永春县界】五通岭【在同安县东南七十里旧志相传文天祥辅幼主避元兵至县越城南下辇过县东龙窟村登舟经此路通新安角屿路旁有巨石二天祥书龙门二字龙窟村在县东南十五里有三巨石连接水中名御踏石】蓬花峯【在南安县西北二里八石嵸开若莲花然西行数百步为竒石室有石门】圭峯【在惠安县东北四十里与黄﨑山相对其北有大圣岩崖壑幽絶东临大海】乌屿【在晋江县东二十里四靣湖水环绕民居辐辏旧有石头路潮至则没寳祐中始作石桥以通其往来】岱屿【在晋江县东南五十里介于石湖北镇两山间其相连为白屿耸出江中为洛阳石湖诸港湍流分滙之处左右多沉沙迁徙不常屡为商船患】獭窟屿【在惠安县南五十里海中旧志宋开禧间僧道询运石成桥七百七十间直渡海门约五里许潮半落则通人行至今借其利亦曰獭窟山又乐屿在县东北】洲屿【在同安县南四十里周四里东西二溪水合流经此入海旧志以在丙方而名】寳珠屿【在同安县东南四十五里高浦所前状如宝珠故名】大嶝屿【在同安县东南五十里广六七里又南有小嶝屿在县东南六十里下有品字石泉莹冽甘寒一名仙人井又有夹屿在大小嶝二屿间】大担屿【在同安县东南八十里周围四里相连有小担屿在厦门所前周围四里又有梹榔屿舆小担相连明嘉靖二十七年败攻沙头屿冲大担外屿官军击却之】列屿【在同安县东南八十里金门厦门之中周二十里中有大小山数十其高者曰呉山数山楼山湖山而吴山为最牧山之前旧有牧祠有军营山后有马寨有草湖昔尝置牧马埸于此】浯洲屿【即金门在同安县东南海中去县陆行九十里水行五十里广袤五十余里有山数十最高者曰太武状若兜鍪山有海印上下二岩又有大武岩玉几案蘸月池眠云石偃葢松跨鳌石石门石室蠏眼泉倒影塔千丈壁一览亭等十二竒又南有南太武山特立海中高出羣峰其地亦曰五澳】嘉禾屿【在同安县西南六十里海中旧尝产嘉禾故名一名鹭屿一名厦门广袤五十余里五峯并峙而无尽岩居中最高曰洪济山上有云顶岩两旁大石为门西北有薛岭岭南为唐文士陈黯居岭北为唐薛令之居时号南陈北薛北临江渚有石名钓鱼矶堂侧有金榜石又动石在筼筜港口潮至石动又有浮沉石潮涨则浮水靣潮退则沉海底天将风则石有声又有虎山山下有龙湫潭】鼓浪屿【在同安县西南六十里厦门西北多大石相近有杂浦屿在高﨑西北】鸬鷀礁【在晋江县东南海中上有巨石百余丈一塔峙其上如簮笔然】清水岩【在惠安县西南二十八里山石相撑自然成室顶有泉一浤澄澈不涸】海【府境四县濵海自兴化府莆田县西南接界环经恵安县东南四十里又西南经晋江县东南百里又西南经南安县七十五里又西经同安县南八十里又西接漳州府海澄县界元和郡县志泉州东至大海南至大海一百里南安县海在县东南九十里新唐志泉州自州正东行二日至高华屿又二日至鼂鼊屿又一日至流求国旧志府境之海东接莆田西接海澄延袤三百余里明时分设卫所以防门户佛堂蚶江两澳为肘腋要地南安县东南海口有石井廵司及淗寻运河二澳头为守御之处恵安县东南濵海北自乐屿南属岱屿并海凡百余里明时筑沿江五城以为屏障同安县三靣距海其浯洲与嘉禾俱沿海冲要之地图説晋江之永寕卫同安之金门厦门高浦三所为沿海重镇】晋江【在晋江县南上源即南安县之双溪也双溪一曰桃溪出永春州一曰蓝溪出安溪县自南安县西北十里双溪口合流东过金鸡山曰金溪又东溪流益大绕县南曰黄龙江又东南经晋江县界石笋山下曰笋江又东至县南门外曰浯江亦曰蚶江通名曰晋江又东至溜石渡曰溜石江环城东南流经法石司南又东达于岱屿入海元和志晋江县置在晋江之北因名新唐志县北一里有晋江开元二十九年别驾李颐贞凿沟通舟檝至城下寰宇记晋江在州南一里自南安县来流五十里入海方舆胜览晋南渡后衣冠士族避地者多沿江以居故名黄龙江在南安县相传有黄龙见于溪南而曽楚公为进士第二乾道四年龙复见石起宗亦为第二府志晋江县南有紫帽龙首乌石防山凡十有六水皆达于县西南二里东山渡入海　按晋江古名南安江元和志曰南安县晋为晋江县也陈立为南安县因县南安江取以为名是也晋江县自唐开元六年初析即在晋江之北而新唐志谓晋江在县北一里县北宜作县南系字画之误以元和志及寰宇记证之自明】洛阳江【在恵安县西南三十里西舆晋江县分界恵安南纪之水俱滙于此入海九域志泉州有乐洋江方舆胜览洛阳江在泉州东二十里发源恵安至晋江入海广三百丈旧志江北羣山逶迤数百里至江而尽相传唐宣宗微时尝逰行至此览山水胜槩有类吾洛阳之语故名】桃溪【即永春溪自永春州东南流入经南安县西北至双溪口南与安溪水合为晋江寰宇记桃林溪在南安县西二十里自龙溪县界来与锦田溪合入晋江县界府志上流有二派一接永春东闗之水曰水江村右有四水来防一接小姑山之水曰塔口村左有八水来防二至便口而合流逹于洪瀬渡诸溪水来防者共四十四溪又与晋江凌叙溪之出涧埕渡者同逹于双溪口】孶灶溪【在晋江县南旧志自南安县荣弟蠏坑渚山发源又有葛洲溪自南安洪岭湖洋五峯渚山发源入晋江县界合灵源山北诸涧及九十九水俱防于清洋陂又东北防于烟浦埭出溜石六里陂入晋江　按通志于孶防溪九溪二水分晰未明清洋陂防九十九溪之水亦呼九溪非由安海港入海之九溪也旧志谓源发荣弟蠏坑地亦可疑二山在南安西北四十里溪流岂能越桃蓝双溪而南存以待考】泸溪【在南安县北源出卢岭山小涧流入洪濑溪　按舆图南安县西北有罗溪西流经小罗村南又西注桃溪当即是卢溪罗舆卢音相近而讹也】九溪【在南安县西南二十五里源出栢峯山逶迤而东分为九派滙为龙潭又东南达于晋江县西南六十里之安海镇出安平桥南入海】英溪【在南安县西亦曰英洋溪源出翔云山流经英山入安溪曰翁溪口】沙溪【在恵安县西旧志有三源一出三髻山曰白岩溪一出湖坑山曰前郭溪一出晋江县柯山岭曰澳溪滙流经谷口桥入洛阳江】龙津溪【源发恵安县西二十余里东平山东流绕县治前逹下口溪至王孙走马埭入峯崎港注海又南坑溪出县西马珑洋坑溪出县东南松洋山下流合入走马埭又菱溪亦名菱布溪出县北观音山西南流又驿坂溪出县西北大防山东流至县东北埔头而合南入峯崎港旧志峰﨑港在县东五十里县境中纪之水滙于此】宣妙溪【在防安县南源发县西南三十里城山东流至前澳防金山溪水金山溪出县南二十五里城下下循文笔东麓又东至前澳与宣妙溪合又东至东井埭入前林港由大岞小岞二山间入海旧志前林港在县东南四十里上源即宣妙溪】证果东溪【源出惠安县北之凃岭山东南流至下卢防真如溪水真如溪出横溪岭东南流与证果东溪合又东南入添﨑港注于海旧志添崎港在县东北县境北纪之水滙于此】曽溪【在恵安县西南旧志有二源一出上曽溪一出范溪溪防于充口亦曰下曽溪入于马山埭入海又有黄坑溪发源鹳岭坑亦入马埭山】西充溪【在恵安县东北源出小鼓溪及小溪合流而东至传埭入海】蓝溪【即安溪自安溪县西北南流经县城西折而东绕城南又东流至南安县西北之双溪口北舆桃溪水防为晋江明统志源出万山中环绕一邑水深而碧故名县志有二源一出县北覆鼎诸山南流舆龙潭溪合至县西北五里为吴埔渡一出县西北吟诗诸山合县西诸水至澳下渡始通小舟至吴埔渡而二水防合总名曰安溪亦曰蓝溪又绕县南又东出罗渡入南安县界旧志自罗渡而下至双溪口诸水来防者共二十有七　按安溪北源即湖头溪也西北源舆图作碧溪二流至县西北魁斗村东南而合南流经县城西南有归溪水自县西南来北注之归溪旧志及通志俱未载】下湖溪【在安溪县西北源出铜钹山合龙溪水入安溪】东溪【在同安县东门外发源东北大罗山南流三十里合曽溪水逶迤曲折为第一溪第二溪第三溪至太师桥曰东溪绕经县南至铜鱼桥与西溪防又东南流至白屿入于海】莲溪【在同安县东四十里鸿渐山下发源南流经通济桥又东入海】西溪【在同安县西门外源出安溪县西南山中流入县西北界滙诸溪水南抵西安桥为西溪又绕县南至铜鱼桥为西溪防东南流入海】苎溪【在同安县西三十里源出莲花峯东南流合小同溪入海小同溪源出安溪县乌石山】沙溪【在同安县西五十余里自长泰县流入合三军山水至林埭村入海】龙湖【在晋江县南七十里横山南寰宇记在晋江县南一百里有庙县志周可二十里诸溪涧水滙流于此通志龙湖大而水緑相近有虺湖小而水赤相传旧皆与海通中为涌沙所隔遂别为湖】东湖【在晋江县东一里府志县境诸湖此为最大唐时周围四十顷后渐壅塞宋庆元六年郡守剼颍濬之积土湖中为四山置斗门四于西南隅引为放生池嵗久浸废淳祐三年郡守顔頣仲复濬又积土湖中为三山俗名曰七里墩明初分为上下二塘中有岸为界天启五年重濬唐欧阳詹有东湖宴序又相近有方湖深四丈广二百八十丈】许坑湖【在同安县东南浯洲屿为金门下流潴水不竭】天水淮【在晋江县东南新唐志尚书塘西南一里有天水淮灌田百八十顷太和三年刺史赵棨开通志在通淮门外其地曰南洋唐守赵棨凿渠环之疏三十六涵旁导江流入渠淮之为言围也俗名以淮名水后人思赵之徳故以其望为名陈洪进重兴之改曰节度淮宋景祐四年守曹修睦再浚又以三十六涵细碎无法尽撤之别营三涵视潮来去以为启闭为大渠者一长二千九百丈为小渠者八积长二千五十八丈】尚书塘【在晋江县新唐志县东一百有尚书塘溉田三百余顷贞元五年刺史赵昌置名常稔塘后昌为尚书民思之因更名县志今废】盈塘【在晋江县南二十五里罗裳诸溪涧水俱潴于此与大沙塘相通下流经烟浦埭六斗门出海长一千三百余丈又大沙塘在县南周一千八百余丈龟湖塘长一千八百丈洋塘长八十三丈濶二十丈深二丈】洑田塘【在晋江县南三十里周四千九百八十丈高州灵源东洋诸山之流俱入于此防流最广明天启五年加筑　本朝雍正八年重修】仆射塘【在晋江县北唐元和年年刺史马总开总后赠仆射故名俗号白上塘今废】弓潭【在南安县北四十里有上中下三涵如窦三浤如瓮涵水各入浤中其声如钟相传有龙潜焉一名溪潭】吴潭【在南安县北六十里两山夹峙流注石壁间泉色深黑人目为海眼】赤泉龙潭【在南安县西南六十五里山边赤石间县境龙潭有五此其一也一在县东北十二里平洋中其水深黒一在县西乌石山一在县西南六十里留斾山一在县西北石硿山下】百丈漈龙潭【在安溪县西悬崖飞瀑阴晴万状下有潭潭口巨石山立】广济岩龙潭【在同安县东北旱祷多现灵物若蜥蝪状则雨有瀑布飞落可三十丈又山龙潭在县东南】洪前盐泉【在同安县东东山浮洋海中海潮所不到处天气晴明輙有山泉自沙土中流出乡人取而淋之遂煎成盐】瑞泉【在同安县东六十里其泉可愈久疾】小﨑温泉【在同安县南三十五里有二泉俱自石孔中出其池天成不假修砌又汤兜温泉西源温泉在县西董塘温泉在县东北】石井【在南安县西南七十五里有二石并峙海沙上下有盘石泉出小窦下流如盂挹尽輙盈潮来则没潮去即流】
　　古迹晋江故城【今府治本南安县地唐析置县为泉州治元和志久视元年县人孙师业诉称赴州选逮遂于南安县东北界置武荣州景云二年改为泉州开元六年刺史冯仁縁州郭无县请析南安县东置在晋江之北因名方舆胜览州城留从效重加版筑旁植刺桐环绕名曰桐城如先叶后花其年五谷丰登否则反是故谓之瑞桐旧志五代时名葫芦城以城不才正也改筑后又名鲤鱼城　按王审知于唐天祐中筑子城周三里后留从效又于子城内筑衙城于子城外筑罗城周围二十里门七东北阻山麓宋太平兴国初三城俱隳今城乃元至正十二年监郡偰玉立所拓基址也】南安故城【今南安县治本汉治县地沈约宋志吴立曰东安晋武帝改名晋安防志建安郡领南安县旧曰晋安元和志南安县东北至州十八里九域志县在州西十三里府志宋大中祥符间始建治在莲花峯南元至大三年迁郡城西至治二年仍复旧所　按隋志南安县名始于隋改而元和志谓陈立为南安县二説不同元和志县字当是郡字之讹葢陈立南安郡及隋平陈郡废而移其名于县耳】恵安故城【在惠安县寰宇记去泉州四十五里本晋江县北乡宋太平兴国六年析置通志旧县治在县东北六都龙屈岭下故址尚存后徙于罗山之阳即今治】安溪故城【今安溪县治本南安县地王代王国置县宋改今名寰宇记县在泉州西一百五十七里唐咸通五年析南安县西界两乡置小溪埸江南伪命乙夘嵗升为清溪县旧志宋宣和三年睦州清溪洞盗起时恶其名相同故曰安溪】同安故城【今同安县治本南安县地五代王闽置县寰宇记县在泉州西南一百六十二里唐贞元十九年析南安县四乡置大同塲福州伪命己亥嵗升为同安县九域志在州西南一百二十五里旧志县城东西广而南北色如银淀然亦曰银城又城南溪有二石状如鱼色若铜亦名铜鱼城】泉州故卫【在晋江县治西明洪武初建本朝康熙五年卫裁】永宁故卫【在晋江县东南六十里旧永宁里地宋乾道八年置水澳寨明洪武二十年改置永寕衙二十七年筑城周八百七十五丈门五为海濵重镇嘉靖三十七年倭冦至不得入四十一年为贼所防　本朝康熙五年衙裁】福全所城【在晋江县东南八十里大溜村东北距故卫城二十里明洪武初置千户所二十年筑城周六百五十丈门四　本朝顺治十四年所城裁】崇武所城【在恵安县东南四十里为海道入州界首宋置小兜巡司寨明洪武二十年移巡司于小岞山改置千户所于此筑城周七百三十七丈门四　本朝顺治十四年所裁】高浦所城【在同安县西南六十里明洪武二十三年徙右寕府中左千户所于此筑城周四百五十丈门四辖高浦大员马銮三寨　本朝顺治十四年所裁】青阳故铁场【在安溪县西北九域志清溪县有青阳铁埸旧志在龙兴里俗讹为清阳宋开今闭又潘田铁埸在县西北铁鑛山又龙池银埸在县西崇信里宋熙寕三年开元丰元年闭】姜相台【在南安县西北九日山姜相峯下唐姜公辅谪泉州尝登此】梁克家宅【在晋江县学东】留正宅【在晋江县西甲第巷】曽公亮宅【在晋江县旧南城下状元坊左】傅蔡宅【在晋江县旧通津门宅前有忠肃坊至今尚存】欧阳詹宅【在晋江县西南二里潘湖旧志今为浮屠宅】蘓颂宅【在同安县治葫芦山下】林棐宅【在同安县治前街】邱葵宅【在同安县东南小嶝屿】北楼【在晋江县舆地胜纪城楼也唐守席相建欧阳詹为记王十朋重修】明逺楼【在晋江县兴地纪胜郑丙有新建门楼记】经史阁【在同安县学后宋绍兴中朱子建以蓄古今书籍】爱松堂【在旧府治舆地纪胜蔡襄题州治庭松诗偏爱东堂砌下松三年萧洒旧衰翁寒声动荡潮初上疎影孤圆月正中】中和堂【在郡治舆地纪胜王十朋诗堂前老木几经春闻遍泉南旧守臣尽向中和堂上坐中和为治有何人】清署堂【在郡治王十朋诗仁风未慰黎民意何忍堂中署独清】魁瑞堂【在府学舆地纪胜觧邦俊记云绍兴巳夘双莲生于梁文靖读书堂次年梁克家廷对魁天下士乾道戊子生于贡院石公复以亚魁顕庆元戊午双莲复生于州学之槐亭曽从龙作第一人】忠献堂【在旧府治宋建以韩琦谥为名】安静堂【在旧府治王十朋有诗】思古堂【在南安县西九日寺有朱子留题】鸣臯堂【在恵安县治舆地纪胜龙溪李宰恵安惟一鹤随行李莅止斯堂与士友商安惟一鹤侍其旁时或一鸣声彻云霄因名】东湖亭【在晋江县舆地纪胜唐守席相宴赴举秀才于此欧阳詹为序】真济亭【在晋江县旧志在府治西南宋守真徳秀自书匾】小山丛竹亭【在晋江县治西北朱子尝讲学于此亲书小山丛竹四字留之元至正中僧智润建亭取以为名】秦君亭【在南安县西九口山高士峯下唐秦系隐居元张翥诗石守唐日砚树有晋朝松】欧阳亭【在南安县北欧阳詹尝游憇于此因名】廓然亭【在南安县九日山宋元豊中建朱子诗迟留访隐古祠旁眼底樛松更老苍】西轩【在同安县主簿防朱子有诗】高士轩【在同安县主簿防西北隅朱子为簿特建自为记】万安桥碑【在晋江县东北洛阳江上宋守蔡防建桥并刻碑以纪其事书法精絶今石存祠中】梵天寺石刻【在同安县大轮山之顶有朱子所书极目二字又有瞻亭二字例挂于石】
　　闗隘镇南闗【在同安县南旧为鸿店亭后置闗为海濵要地】金门【在同安县东南五十里海中浯州屿有城周六百三十丈门四明洪武二十年创筑置千户所于此辖县东刘五店澳头牛岭秽林踏石等五寨县西洪山西山天寳等三寨　本朝顺治十四年所裁有总兵官镇守】厦门【在同安县西南五十里洿中嘉禾屿有城周四百二十五丈门四明洪武二十七年创筑徙永宁卫中左千户所于此辖东澳伍通二寨　本朝顺治十四年所裁有提督縂兵官镇守分巡兴泉道及府同知驻其地】安海城【在晋江县西南六十里古名湾海宋初改名安海市东曰旧市西曰新市海舶至州遣吏税于此曰石井津建炎四年置石井镇绍兴二年六年海冦奄至镇官自镇西偏循东北筑土城垒石为门偹之后圯元置石井镇廵司明洪武二十年徙司于同安之陈坑镇仍为商民辏集处嘉靖三十七年倭乱甃石拓城周一千二十七丈门四水闗大小八设官军戍守亦曰安平镇三十八年四十三年倭冦屡来攻皆不能防万厯三十四年移府通判驻此后复旧　本朝雍正七年以地为海濵扼要仍移府通判驻焉】鹧鸪镇【在晋江县改祥芝司移驻此旧志祥芝司在县东南五千五里旧在县南石湖镇复移于此有城周一百五十丈南北二门今设有鹧鸪廵司】庵上镇【在晋江县东北洋埭庵上改□头司移驻此旧志明永乐中移永春县陈岩廵司于围头有城周一百六十丈门二今废】雒阳镇【在晋江县东北与南安县接界今设有巡检司驻此旧志有深沪司在县南八十里元置于县南五十五里二十都港边明洪武二年移此有城周一百五十丈门二今废】浦邉镇【在晋江县南龟湖浦邉今龟浦廵司驻此旧志乌浔廵司在县东南八十里本置寳葢寨县大西坑移于此有城周一百五十丈南北二门今废】围头镇【在晋江县南一百里宋置寳葢寨旧志淳熙十三年于泉州城南十里置宝林寨城东十五里置法石寨嘉定十一年以海冦冲突围头守臣真徳秀移寳林兵戊围头立寨曰宝葢即此明置廵司又石湖镇在县南南五十二里亦濵海要地宋宁初置砦戍守后废明万厯中筑石城】石井镇【在南安县南七十五里濵海宋绍兴十四年置廵司在下坊村去石井十五里元移于晋江安海中明正统又自澳头移廵司于此　本朝顺治十八年裁连河廵司在县西南九十里明洪武二十年置后废】大盈镇【在南安县西南五十里有土堡又十里为康店驿去南三十里有土堡俱　本朝康熈元年筑雍正十二年改康店驿丞为康店镇廵检司兼理驿事今裁】澳头镇【在南安县西南七十七里有澳头渡明正统中置巡司后并入石井镇】辋川镇【在恵安县东五公山南阻山负海居民繁密有城周四里明嘉靖三十七年筑】峯尾镇【在恵安县东北四十里有城明洪武二十年移沙格廵司于此又内有小砟在县东南三十里黄崎在县东四十里獭窟在县南四十五里俱有城明洪武二十年各置廵司今俱省又涂岭在县东北四十里元元统二年置廵司明洪武中省】源口镇【在安溪县西北五十里源口渡旧有廵司明洪武二十年徙同安县浯洲屿为田浦廵司正统五年知县邵鸿奏复嘉靖三十五年移白业堡后复旧治万厯三十三年省】灌口镇【在同安县西五十里灌口寨移高浦司驻此旧志高浦司在县西南六十里旧在县西积仓坂尾后移于此有城周一百四十丈门二明万厯九年移于白礁后又移于灌口寨今裁】石浔镇【在同安县东南十里石浔港口今设有石浔廵检司驻此旧志有列屿司在县东南八十里有城周一百八十丈门一今移于石浔又县南六十里旧有塔头廵司有城又县西四十里有苎溪廵司明正统初置今皆废】踏石镇【在同安县东南二十五里踏石寨移官澳廵司驻此旧志官澳司在浯洲屿本置于徳化县东西团明洪武二十年移此有城周一百六十丈门二今移于踏石寨又浯洲屿旧有田浦廵司陈坑廵司峯上廵司俱有城明洪武二十年移安溪县之源口渡南安县之石井镇及莲河三廵司置此今并裁】都廵寨【在南安县东五里潘山市元至顺间徙县北泸溪桥为泸溪廵司今裁明洪武中又徙恵安之獭窟屿】酒库山寨【在南安县西南七十里去海五十里有土堡　本朝康九年设又青石官寨在县西南八十里有土堡康元年设攀龙寨在县西南六十里有土堡康熙八年设】古田寨【在安溪县东十里里人筑以御冦明嘉靖辛丑嵗冦围之四十日不能下】白叶坂寨【在安溪县东十里里人崇山宻林间岚气最甚明嘉靖二十六年佥事余爌既平陈日辉请建石城于此发泉州卫千户一员戍守今废】浯屿寨【在同安县东南浯屿中中大武山下明洪武初置与福州烽火兴化南日为三寨景泰间増漳州铜山福州小珵共为五寨浯屿外挹大担小担二屿之险内絶海门月港为泉郡咽喉成化中或言孤岛无縁迁入厦门内港仍曰浯洲寨令移于晋江县金钗山】塘市【在晋江县南二十里元置晋江税务司于此明洪武六年徙于县南三里车桥村改曰税课局正统初省十二年复置嘉靖十六年省又有河泊所在县东南三里法石寺明洪武十四年建嘉靖间移于县之蕚辉铺又南安县东鹏溪有税务宋初置宣和初始置监官元移于金鸡山明废】洪瀬市【在南安县西北二十五里当永春孔道民居春集繁盛倍于县治】浔美盐场【在晋江县九域志晋江县有盐亭一百六十一旧志在县东南七十里元至元十六年置勾管司至大二年改司令局明洪武初改为浔美二十五年改盐课司辖仓珵二十所又洲在县东南七十里亦元置明初改】恵安盐场【在恵安县九域志恵安县有盐亭一百二十九旧志场在县东南三十八年五埕元至元十六年设管勾司寻文司令局明洪武十五年改转运分司二十五年又改盐运分司辖广运等仓埕凡八所】晋安驿【在晋江县西肃清门元置清源店明洪武九年改为驿】康店驿【在南安县西南六十里北至府城晋安驿六十里旧为大荣驿宋嘉宋中改名】锦田驿【在恵安县西南一里宋曰皇华元曰龙山明洪武八年改今名】大轮驿【在同安县治西宋曰大同元曰同安明洪武九年改名】深青驿【在同安县治西六十里宋置鱼浮驿元改今名】
　　津梁梅溪桥【在晋江县东十里府志长五十余丈宋绍兴十六年建南北二溪流自南安县文弥陀梅花二岭小岭合于此桥】啸桥【在晋江县西长十五丈广余唐欧阳詹当于此吟啸又名　又有一在县南十五里九十九溪一小由清洋陂厯大桥及沿江斗门经此】海岸长桥【在晋江县南里许宋时建长桥中有亭有庵以为憇息祈赛之所】顺济桥【在晋江县南徳济门外跨海江宋嘉定四年建长一百五十余丈　本朝雍正八年修乾隆十六年二十二年重修】普利大通桥【在晋江县南四十里宋绍兴中建长三百丈凡一百二十间　本朝康五年六年重建】泔江桥【在晋江县南四十里濵海地名泔下宋元符中甃石为路二十里许中为大桥三曰前埭村鸾高飞悉覆以亭】苏埭桥【在晋江县东南十里宋绍兴二十四年建凡大桥四计二十三间小桥一百四十间共长二千三百余丈九十九溪之水分支灌蘓埭者经流于此】陈坑桥【在晋江县东西七十里宋淳熙初建酾水为一百四十道并甃石路八十余丈】石笋桥【在晋江县西南临漳门外跨笋江上宋皇祐初创浮桥名履坦绍熙间改作石桥庆元中又造二小桥相续以达临漳门　本朝康熙二十七年修雍正四年鸠工重整修】下辇桥【在晋江县西南二里元至元中建长百余丈】玉澜桥【在晋江县西南十里跨海港宋绍兴中建长千余丈】安平桥【在晋江县西南方舆胜览泉州有安平桥在石井镇绍兴中赵令衿建长八百余丈旧志跨安海港酾水为一百六十二道】东洋桥【在晋江县西南五十里亦跨安海港绍兴中建长六百余丈酾水二百四十二道赵令衿有铭】万安桥【在晋江县东北方舆胜览一名洛阳桥宋嘉祐中太守蔡襄累址于渊立石为梁酾水为四十七道长三百六十丈广一丈五尺府志在县东北二十里为往来通道襄手书碑记事郭祥正诗五里一望排琨瑶行人不忧沧海潮　本朝康二十年修雍正八年乾隆二十六年重修】北平桥【在南安县西南十五里宋绍兴中建长百余丈名太平桥淳祐间重建改名】上陂桥【在南安县西南十五里长枝洋陂有两港潮汐通焉桥跨其上长一百三十余丈乡人呼为蜈蚣桥】镇安桥【在长安县西南六十五里长三百一十余丈】从龙桥【在南安县治西宋治平中建】琼田延夀桥【在恵安县东五里元建长二里余为梁百二十九间为县南诸溪滙流处】辋川桥【在恵安县东辋川上村长五十余丈明成化二十一年建】跃津桥【在恵安县东北宋崇寜中建】龙津桥【在安溪县南黄龙山下宋绍兴八年始作浮桥庆元五年易以石址木梁嘉靖二年始易以石长六十八丈上覆以屋四十三间明天顺间重修今圯又恵安县南三十余步有龙津桥宋建亦长六十八丈】凤池桥【在安溪县西接鳯山宋嘉宋中甃石成梁明季重修又号为上椽桥龙津曰下椽桥】太师桥【在同安县方舆胜览在同安县东留从效用石架陈洪进嗣成之旧志跨东溪长五十二步通水入城】通济桥【在同安县东南五十里大担大屿之间潮汐没现宋建隆初始甃石为路通港为桥共长一千三百丈】铜鱼桥【在同安县南门外东西两溪合流处】西安桥【在同安县西门外二百步跨西溪宋元祐中建长一百丈石梁十九条通水十八门】东石桥【在晋江县南六十里又县西南二里有东山渡】珠渊渡【在南安县西北五十里旧名乌淹渡】吴浦渡【在安溪县西北五里】黄岊渡【在同安县东南十里】
　　隄堰陈埭【在晋江县南二十五里本陈洪进所筑其埭最大受西北吟啸浦及罗裳山诸润西南出分为众港从二斗门入于海南洋之田多仰溉焉】烟浦埭【在晋江县东南二十里旧志堰水曰埭县境之埭九十有四烟浦最大广袤六十里襟帯三十六埭水源凡九十九所计县田三分之一仰溉于此】白衣埭【在晋江县西南三里元时改名七娘浦上通清源山水下通浯溪长八里余】东禅埭【在晋江县东北二十五里相近有华庆埭洋埭嵩浦埭庄埭梅林新田埭】马山埭【在恵安县西南马山下又傅埭在县东北四十里】六里陂【在晋江县南闗外府志自永靖和风永福永禄沙塘聚仁六里内积山之源流外隔海之潮汐纳清防卤以资灌溉凡水旱蓄泄设有掌陂之役必择才且勤者掌之明季叔元为之记】清洋陂【在晋江县南二十里旧志自烟浦而西水之小者为溪大者为浦溪浦分流之际筑土为陂以溉溪旁之田县境陂共八十有二清洋最大亦曰陂以陂凡九十九溪之水皆防于此溉田一千八百顷宋淳七年始累石垾之长一百八十丈广二丈余修小陂于支流者五为斗门于下流者七陂之南北増筑长垾各三倍其长之数明嘉靖十年重修今长三千六百八十丈濶六百十丈又县西南三里有斗门陂十五里有黄陂县北五十里有留陂即丰谷陂宋留元刚所筑因名又县北九十里有伏乌陂】万石陂【在南安县西三里源出葵山流绕九日山环县城东经吴亭山前滙鹏溪徙门水绕黄龙江溉田万余顷】永利圳【在南安县西北二十里自董湖泸口达郑山又达琉璃长万余丈溉田千余】
　　陵墓唐姜公辅墓【在南安县西九日山麓】韩偓墓【在南安县北葵山麓】王潮墓【在恵安县西南盘龙山下】后唐王延彬墓【在南安县西云防山左】宋留从效墓【在晋江县东北二十里青阳山】蘓缄墓【在南安县北墓山麓】吕夏卿墓【在恵安县西北白岩山】李邴墓【在南安县城石鼓山】傅察墓【在晋江县西南十五里太平岭】留正墓【在南安县西南十五里枫林山】梁克家墓【在晋江县东北二十里】林棐墓【在同安县东孤卿山下】诸葛廷瑞墓【在南安县西北杨梅山】许升墓【在同安县西西安桥之南】　卢琦墓【在恵安县东南四十里】蔡清墓【在晋江县东浚诸山】顾珀墓【在晋江县东南万歳山在】张岳墓
　　【在恵安县东三十里】林希元墓【在同安县南壕山坑】陈琛墓【在晋江县秀林山】王慎中墓【在南安县之竹洋】俞大猷墓【在晋江县城北】
　　祠庙姜秦祠【在南安县西九日山南延福寺内郡守赵令衿建祀唐姜公辅秦系又姜公祠在县西】忠孝祠【在晋江县治东宋郡守真徳秀建祀孝行林攒忠勇蘓缄】韩忠献公祠【在晋江县府治宋郡守王十朋建祀忠献公韩琦琦父国华知泉州琦生于此】蔡忠恵公祠【在晋江县治东北宋宣和中建祀郡守蔡襄又万安桥旁亦有祠】蘓魏公祠【在同安县学西宋朱子为簿时建以祀故相蘓颂】赵忠简公祠【在同安县县学朱子为簿时建以祀故相赵鼎】王忠文公祠【在晋江县治东宋绍定中建祀郡守王十朋】朱文公祠【在同安县学宋业适有记又安溪县北鳯山亦有祀】忠勇祠【在安溪县西祀宋义勇郑振】罗一峰祠【在晋江县城西北祀明罗伦】林公祠【在恵安县东祀明知县林咸】风神庙【在同安县厦门　本朝乾隆二年总督郝玉麟　奏建】忠义庙【在晋江县凤山麓祀汉夀亭闗帝唐东平忠靖王张廵都督许逺宋绍兴中宗室赵汝锡建后増祀宋司空苏轼忠武王岳飞待制赵夘发信国公文天祥左丞相陆秀夫少张世杰】五贤祠【在府治左祀宋郡守韩国华子魏国公琦仆射王易子沂国公曽先贤徽国公朱文公旁有亭朱子讲学之所即小山丛竹亭也】何忠壮公祠【在晋江县蔡巷祀明亳州知州何爕　本朝乾隆五十年建】榕村祠【在安溪县阆山之麓祀　本朝大学士李光地】
　　寺观开元寺【在晋江县唐时建初名莲花有东西二塔】崇福寺【在晋江县东北隅通志有晋时松四株五代时陈洪进建寺】延福寺【在南安县西九日山下唐大厯三年建有翠先亭聚秀圜墨妙堂诸胜】宣妙寺【在恵安县南唐天寳中建名法华宋治平中改今名】呉山寺【在安溪县西北感徳里宋时建旧名化龙寺明正徳七年重建寺有万叶庵半月池诸胜　本朝康熙间重修】妙峯寺【在安溪县北明里人李先春建　本朝大学士李光地读书处】梵天寺【在同安县东北大轮山旧名兴教宋熈宁中改今名】
　　名宦唐薛昱【天寳中为清源太守郡人歌云郡号清源官有清徳】蘓妙【南海人大厯中刺泉州有白鹊来巢行春门楼时称其徳政焉】姜公辅【日南人建中间宰相论唐安公主造塔忤徳宗贬泉州别驾卒于郡顺宗时赠礼部尚书】赵昌【天水中贞元中泉州刺史置常稔塘溉田三百畆顷后为尚书民思之因更名尚书塘】马总【扶风人谪泉州别驾政事嘉美】赵荣【长兴人太和中泉州刺史潴泄江水溉田阳田民食其利】廖彦若【祥符人光启二年为泉州刺史王潮防泉州彦若死之】五代周詹敦仁【固始人显徳初隐于仙游植徳山下节度留从效辟监小溪塲请置县即以为令致尚徳恵后举贤自代爱佛耳山清峭卜居其上所着有清隐集】宋王文寳【阳武人太平兴国初陈洪进献漳泉地以文寳监泉州兵羣盗大起文寳与转运使杨克让防讨平之】乔维岳【南顿人太平兴国三年通判泉州防盗起仙游众十余万攻城城中兵裁三千势甚危急监军等欲尽屠其民燔府库而遁维岳挺然抗议以为朝廷寄以绥达今恵泽未布盗贼连结反欲屠城岂诏意哉遂复监守既而转运使杨克让等兵破贼围遂解诏褒之】何承短【河南人太平兴国初监泉州兵防仙游莆田百丈冦贼啸聚承矩讨平之疏为政之害民者数十事上之】王继升【阜城人太宗时为泉州兵马都督防游洋洞民叛继升潜率精骑夜击破之擒其魁械送阙下余党悉平】孙逢吉【婺源人太平兴国七年知泉州以精忠厚徳见称真徳秀守泉州举所与程大昌顔思鲁林行枅韩国华陈偁赵鼎并祀】韩国华【安阳人景徳中以太常少卿知泉州生子琦于官舍后人名府治之堂曰忠献】陈靖【莆口人真宗时再知泉州】蔡襄【仙逰人仁宗时知泉州距州二十里万安渡絶海而济往来畏其险襄立石为梁长三百六十丈种蛎于础以为固至今頼焉又植松七百里以庇道路闽人刻碑纪徳立祠祀焉】杜纯【甄城人以荫为泉州司法参军泉有蕃舶之饶杂货山积时官于州者私与为市价十不偿一惟知州闗咏与纯无私买人亦莫知后事败狱治多相牵繋独两人无与咏犹以不察免且檄参对纯愤懑陈书使者为讼寃咏得不坐】郑侠【福清人哲宗时蘓轼孙觉表言之以为泉州教授】游酢【建阳人佥书泉州判官以公勤治民以道学训士政不繁而事集】赵士晤【宋室宗绍兴五年迁泉州观察使时泉邸新建向学者少士晤奏宗子善轸文艺卓絶众邸举乞免丈解由是人知激劝】陈俊卿【兴化人绍兴中授泉州观察推官服勤职业同僚宴集恒谢不往守汪藻叹服以为不可及】龚茂良【兴化人人绍兴中调泉州观察以亷勤称擢右正言论列侃侃卒谥庄敬】赵鼎【闻喜人绍兴人有召召鼎鼎至越丐祠秦榛恶其逼巳徙知泉州后孝宗即位追封丰国公】陈康伯【弋阳人绍兴中知泉州海盗间作朝廷遣刘寳成闵逐捕康伯以上意招懐盗出防籍为兵久之不逞者阴倡乱康伯讯得寔论杀之州境以宁】刘子羽【崇安人绍兴中以徽猷阁待制知泉州】朱熹【婺源人绍兴中主同安县簿选邑秀民充弟子员曰与讲究修已治人之道禁女妇之为僧道者莅官以教飬为先务兴利除士思其教民懐其徳】赵令衿【宋宗室绍兴中知泉州泉属邑有隐士秦系故庐唐相姜公辅邑旁令衿建堂合祀之郡人感其化】范如圭【建阳人绍兴中知泉州南外宗官寄治郡中挟势为暴占役禁兵以百数如圭以法义正之宗室大沮恨宻为浸润以去】辛次膺【莱州人绍兴中知泉州为政清静务先徳化】胡铨【庐陵人乾道中以集英殿修撰知泉州】王十朋【乐清人孝宗时知泉州十朋前在湖割奉钱创贡闱又为泉建之尤宏壮布上恩恤民泉人建祠祀之】赵子潇【宋宗室孝宗时知泉州吏有掠民女为妾者妻妒悍杀之女父诣狱诉吏不能决子防广知其事按法治之】汪大猷【鄞人孝宗时知泉州时毗舍邪尝掠海濵居民大猷作屋二百区遣将留屯冦不复犯久之戍兵以真腊大贾诬为毗舍邪犯境大猷为辨白遣之三佛齐请铸铜瓦三万诏广泉二州守臣督造付之大猷奏法铜不下海中国分禁销铜奈何为其所役卒不与】顔师鲁【龙溪人孝宗时知泉州阅三年専以恤民寛属邑为政始至即蠲舶货诸商贾胡咸服其清望】游九功【建阳人嘉定中为泉州守以清严称之】李韶【连江人嘉定中通判泉州郡守游九功素清严独与韶善】李方子【昭武人嘉定中调泉州观察推官适真徳秀来道守以师友礼之郡事大小咸资焉】真徳秀【浦城人宁宗时知泉州番舶畏苛征至者嵗不三四徳秀首寛之至者骤増至三十六艘输租令民自概聴讼惟揭示姓名人自诣州泉多大家为闾里患痛絶之海贼作乱将逼城徳秀亲授方略擒之徧行海濵审视形势増屯要害处以备不虞绍定五年再知泉州迎者塞路深林百嵗老人亦扶杖而出欢声动地入境首禁预借决讼自卯至申未巳尝谓郡无恵民仅有政平讼理诸事当理其他善政最多所着有心政经咸传诵焉】徐鹿卿【丰城人真徳秀守泉州辟宰南安既至首罢科敛之无名者名版籍革预借决壅滞达寃抑邑以大治徳秀寻帅闽疏其政以劝列邑嵗饥处之有法富者乐分民无死徙】赵必愿【厯城人嘉定中知泉州罢白土课及免差吏榷铁讽诸邑行义役秋旱力讲行荒政乞发永储广储二仓米赈救】倪思【归安人宁宗时知泉州浚河渠造桥梁葺舘立飬济院百废俱兴】陈宓【莆田人嘉定间知安乐县有经总制钱为民病府判监簿欲觧补登足宓免之】元雷机【建安人至元间知恵安县建社学延师以教邑弟子】廼穆防【防古人至正末监南安县时当冦乱调渡转输以给军饷劳徕绥缉以复流亡时称良吏】明胡器【新喻人洪武间知泉州府革职课农桑修桥渡兴学校时令父老各诲其子弟毎判死刑恒鬱鬱不乐曰吾不能化民故致比仓库火风猛莫遏器向风稽首火遂防】顔贤【高安人洪武间泉州府司狱不虐罪囚毎重囚引决必诣贤谢而后去】陈永年【新滏人永乐中知恵安县以亷谨称有蝗伤稼永年仰天叹曰政失致灾令罪也民则何辜俄有羣鸟啄蝗嵗乃大稔】余
　　庆【新防人永乐中知南安县草奸兴学校奏免海荡浮粮一千二百余石流亡悉复】蔡锡【鄞人宣徳间知泉州府奏除洛阳东山大桥三桥戍兵公私便之洛阳桥圯石有刻文云石摧頽蔡再来锡因捐奉修之民立祠蔡襄祠旁祀之】闵桢【横州人宣徳间恵安主簿有善政秩满以邑民留擢知本县□伪利纎悉周知不事鞭朴而令自行正统已巳沙冦掠郡大兵南讨措办粮饷设尽偹御邑頼以安】尹宏【厯城人正统中知府州府亷公时民卒于官民留其衣冠城东】熊尚初【南昌人正统末为泉州知府刚正亷勤时羣盗起上官檄尚初监军不旬日防贼数百巳而贼拥众至尚初提民兵数百与晋江主簿史孟常隂阳训术杨仕洪拒贼于古陵陂兵败尚初被执不屈与并常仕洪皆遇害】张逊【无锡人成化间知同安县洁巳爱民刑清政举擢知福寜州父老赍金为赆峻郤之邑人为立却金亭】罗伦【永豊人成化间以疏劾李贤夺情忤防谪提举泉州市舶司至泉州有司率诸生从之讲学时于南安片瓦岩佛徊赋咏人传诵焉】陈用之【成化中永宁卫知事卫濒海弦诵声稀用之访诸贵冑及戍籍子弟之秀者劝使郭学延兴化耆宿陈愈为之师既三年得可造者三十三人附充泉州府学自是永宁文风日进】黄济【临川人宏治中南安县逋亡过半田地日荒济多方招徕后以贤能召为太仆寺丞】洗文渊【顺徳人正徳中知泉州府时逆介不茍抚爱真诚刘瑾之使旁午文渊独不以累民民徳之】张津【博罗人正徳间知泉州府时刘瑾扇虐镇舶私人络绎郡邑津以严重镇之輙屏息去政平而信吏民畏服】李缉【余干人正徳中为泉州府同知疑狱及积案不可究诘者缉讯之无不立剖尝叹戎伍勾补之非古行法独恕独子畸户多防矜恤民頼以保全者甚众】熊汝达【进贤人嘉靖间知泉州府时倭冦逼郡城汝达多方御却城中有谋为贼内应者以计擒除之郡人颂其政尚精严功多御捍云】杜咸【番禺人嘉靖中知恵安县倭冦来犯力战死赠泉州府同知】卢仲田【襄阳人嘉靖间知晋江县筑安平城缮完二廵司城时倭冦猖獗军兴乏饷上司议弓兵加征洛阳桥置官税仲佃申请除豁民甚徳之】夏汝砺【融县人嘉靖间知南安县兴筑邑城土冦不能撼邑民頼焉】朱炳如【衡阳人隆庆中知泉州府先教化而后刑罚择诸生才俊者谈道论文士皆勃然自奋】叶春及【归善人隆庆间知恵安县单骑入境采风謡询民疾苦凡邑重役悉为甲改官徴纳规则纎悉曲尽八郡传以为式毁滛祠立社学举射饮礼高年隠士康朔孝子王定民皆躬至其庐礼焉】窦子偁【合肥人万厯间知泉州府事志性高洁敏毅凝重竿牍苞苴不至其门】钟化民【仁和人万厯间知恵安县居官政简刑清士民爱敬】蔡善继【乌程人万厯间知泉州府有异政负人伦藻鉴】彭国光【徳化人万厯间知晋江县清修敏练事无巨细剖决如流】夏建寅【秀水人万厯间知安溪县广明果断不发私函尝以公事行村落自携干粮不一扰民间】顾大章【常熟人厯间为州府推官温厚明恕好善如不及性尤刚介不挠以异绩擢台省】
　　夲朝徐腾鲸【奉天人顺治三年署安溪县时土冦林艮等聚党刼杀腾鲸练乡勇设竒计屡战斩获甚众四境悉宁】韩晓【长安人顺治十二年知安溪县时海氛未熄人民雕瘵城郭倾壊晓多方安辑修筑垣城邑人镌聫于城楼以纪其功】吴英【莆田人康熙初擢同安縂兵率舟师复平金厦嵗饥驰请縂督姚启圣许沿海百姓出界采捕全活百万】刘国兴【宣化人提标右营逰击康熙十七年海冦围泉国兴身先士卒竭力捍御城赖以全】黄允芳【瓯寜人康熙十七年任同安学教论时海氛未靖以学宫屯驻兵马允方以巳计设资斧葢造营房申请移屯文庙廓然一清】杨芳声【万全左衙人康熙二十二年知同安县时徭役繁兴芳声措置有方民无累嵗旱跣旱跣足甘霖立应】常光裕【奉天人康熙三十四年知泉州府为政安静听断详明为晋江县民黄姓力正主仆名分阖郡称快其他摘奸发伏伸寃枉多类此】朱竒珍【长沙人康熙五十一年知同安县革除奸催科不扰缮囹圄男女异所宿繋申豁一空】张起云【大宁人雍正六年署烽火门叅将信赏必罚训练有方迁南澳总兵设哨安塘治海萑苻逺迹凡营卒年老无依者捐俸以资其生施医药以愈贫民防疟芟毒草以免愚氓轻生雍正十年入祀贤良祠】
　　人物唐欧阳詹【字行周晋江人贞元间与韩愈李观李綘崔羣王涯冯宿廋承宣聫第时称龙虎榜为国子四门助教率其徒伏闗下举愈为士詹事父母孝与朋友信义其文章切深往覆办既卒愈为作哀辞子稚子防之亦工为文章刘从諌尝表署幕府】黄鞾【南安人有文名郡牧乌仲儒以女妻之筑十里沙堤直接其庐夹植刺桐闾里荣之后辟天徳军从事】杨廷式【晋江人唐末明经登第除太子舍人黄巢之乱避归黄浦村人以清苦名节自立王审知屡辟不至人皆称之】宋刘昌言【字禹谟安南县人少笃学文词靡丽陈洪进辟功曹叅军掌牍奏太平兴国八年得第淳化初赵普留守西京表为通判委以府政普疾属昌言后事普卒昌言感普知己经理其家事太宗以为忠咸平中拜工部侍郎卒】钱熙【字大雅南安人幼頴悟及长博贯羣籍陈洪进以弟之子妻之辟为廵官宰相李防深加赏重雍熙初登甲科冦凖掌吏部选荐试中书累迁右司諌尝拟古乐府着杂言十数篇及措刑论为识者所许】曽防【字宗元晋江人端拱二年进士授光禄寺丞直史馆祥符未出为两浙转运使丁谓建钱塘捍江之役发卒万余斩木伐石倾荡山谷中外无敢言者防奏列其状有旨中罢凡出入四十余年厯典七郡后赠楚国公】陈从易【字简夫晋江人进士及第为岚州团练推官再调彭州军事推官王均盗据成都彭人谋杀兵马都监应之时从易摄州事斩其首谋率厉将士修严守械闻有偹不敢入境累迁侍御史直史馆景徳后文士以雕靡相尚从易与杨大雅相厚皆好古笃行朝廷进二人以风天下后以龙图阁直学士知杭州卒神宗时有清莭过马援之褒所着有泉山集中书制藁西清奏议】蘓绅【字议甫晋江人进士及第徙扬州归上十议进直史馆诏求直言疏轮时事又陈便宜八事擢知制诰为轮林学士寻知河阳徙河中未行卒】李沂【字从圣南安人以六经太元讲授闾里着帝王通録蘓绅称其得前史广记法诏官缮冩上进官国子监丞致仕迁大理寺丞】曽公亮【字明仲曽防子天圣中登弟知防稽县厯翰林学士叅知政事嘉祐六年拜同中书门下平章事明练文法习知朝廷防阁典宪韩琦毎咨访焉熙宁中封鲁国公以太保致仕卒谥宣靖配享英宗庙庭子孝寛从子孝广孝蕴俱有声】吕夏乡【字晋叔晋江人仁宗时同知礼院陈时务五事后出知颍州卒夏卿长于史贯穿唐事创世系诸表于新唐书最有功】苏缄【字宣甫晋江县人举进士熈宁初为广东钤辖知邕州交趾入冦缄遣其子子元拏舟逆战斩蛮酋贼为云梯又为攻濠洞防以华布缄悉焚之蛮计巳穷将引去知外援不至囊土登城缄纵火自焚神宗嗟悼赠奉国军节度使谥忠勇以其子子元为阅门祗次子子明与孙广渊真温与缄同死皆褒赠焉】曽诞【公亮从孙孟后之庆诞三与邹浩书劝力请复后浩不答及浩论立刘氏南迁诞着王山之人对家问人以比韩愈谏臣论】苏颂【字子容绅之子皇祐五年诏试馆阁校勘同知太常礼院议立郭皇后神御殿曽公亮深叹服之寻以其亷退出知颍州后擢知制诰复出知婺州方泝桐庐江水暴母毋在舟几溺颂哀号赴水救之舟忽自正人以为纯孝所感元祐初迁吏部尚书兼侍读毎进读至弭兵息民必援引古今以动人主之意又别制浑仪徽宗立进太子太保累爵赵郡公卒】刘逵【字公路晋江人进士及第调越州观察推官崇宁中同知枢宻院拜中书侍郎劝徽宗碎元祐党碑寛上书邪籍之禁后加资政殿学士以醴泉观使召及都而卒】温革【字叔皮恵安人政和进士官秘书郎绍兴初被命使河南修陵寝归奏愤激上为泣下忤秦桧出守延平漳州终福建转运使】林颐夀【晋江人祖母杨苦背痬溃烂径寸颐夀俟其寐防之傅药而愈后庐父墓芝草生马庐继母墓白鹊来巢】杨世永【晋江人绍兴五年以特奏召为瑞溪尉冦犯界世永跨嬴马独出遇贼战死赠承务郎官一子】诸葛廷瑞【字麟之南安人绍兴进士知崇安县以政绩闻权吏部侍郎厯进起居郎所上章奏皆见嘉纳】李訦【字诚之晋江人厯知袁州蓄米二万石以备凶险迁大理卿修断狱例着为令除集英殿修撰求外出故知建宁以礼教化民旋奉祠卒】梁克家【字叔子晋江人幼聪敏过目成诵绍兴末廷试第一迁著作佐郎诏求言克家条六事乾道中为右丞相近戚权幸不少假借而外济以和累封仪国公】许升【字顺之同安人朱熹簿同安升年十三从朱熹游同邑王力行亦游熹门着有朱氏传授支图】傅伯成【字景初晋江人少从朱熹学同兄伯夀登隆兴榜进士累进太府寺丞言吕祖俭不当以上书贬朱熹大儒不可以伪学目之朋党之敝起于人主好恶之偏出知漳州律己爱民推熹遗意而遵行之迁工部侍郎相府灾遂陈失民心隳军政启邉衅三事寻知寳文阁学士以老病辞伯成纯实无妄表里洞达常墓尸諌疏草毕朝服而逝年八十有四】石起宗【字似之晋江人乾道进士后厯官正字再擢权仓部郎官上言君子小人之黜陟闗天下治乱安危之机一时称也又奏乞取唐时贞观政鉴与敬天图列置左右帝嘉叹久之】杨炳【字若晦世永孙淳熈进士累官左司谏甞论吏当自大吏始开禧中除寳谟阁直学士奏祠卒】庄夏【字子礼泉州人庆元进士知兴国县上封事谓冝使后宫戚里内省黄门思艰图治乃得抑隂扶阳之术累迁直学士院时流宗仰之尝言荆防两淮多不耕田宜计口授地贷民耕种之具则兵民可合屯田可成除兵部侍郎焕章阁待制与祠归卒】曽从龙【字君锡公亮四世从孙初名一龙庆元中进士第一累官至宝谟阁直学士嘉定间上言修徳政蓄人材饬吏治深嘉其言除湖南安抚使抚安峒獠威恵并至及有北京之役极论南兵轻进易退未几言验进知枢宻院事】陈霖【字叟恵安人嘉定进士为瑞金尉绍定中盗发江闽延及东粤霖出迎敌被执不屈死】王大夀【同安人绍定中为左翼队将海冦犯围头大夀领百人防遏猝与贼遇奋前控强毙贼十余后无援者遂没事闻赠官恤其家】洪天锡【字君畴晋江人理宗时拜监察御史劾董送臣疏上至六七闗人为之气沮度宗即位疏病民五事寻进华文阁直学士致仕疾革犹手草遗表以进卒谥文毅】谢应瑞【泉州民嵗饥自出私钞四十余万籴米以赈乡井理宗诏补进义校尉】吕中【字时可晋江人淳祐进士官教授除国史实録院检阅上疏言当去小人之根华吏之迁国子监丞兼崇政殿説书丁大全忌之出知汀洲卒所着有演易十图皇朝大事记治绩要畧等书】黄岩孙【字景傅恵安人寳祐进士兴学校通水利建桥梁咸淳间知尤溪县疏朱子所觧太极通书西铭申以巳意名曰辑觧刋于书院】南安翁【漳州院元忠赴省试过南安日暮投宿野人家少焉其二子归不类农家子进豆羮迟明别去翌日其大儿鬻果失税为闗吏所拘翁典小儿偕谐庭下小儿来父耳旁语翁叱之郡守问所以对曰大人原系来职正郎守询诰敕在否儿曰埋于山下耴得之守谢而释其子次日访之室巳虚矣】元顔应祐【字孝先同安人母许以兵难迁徙失所在应祐遍行访求二十六年有告曰女母在云南即往求之至蜻蜓岭得马迎以归士人歌诗嘉其孝有闽泉南诏各一隅道相去万里余之句】黄道贤【泉州人嫡母唐无子道贤在襁褓而生母蘓以疾去既长屡请于父得召归道贤孝飬二母得其欢心父卒庐墓终制】卢琦【字希韩恵安人至正二年进士少受学于余子贤子贤语其友陈忠曰希韩经学该贯为人简重无情客吾畏友也除守平阳未至而卒】明赵士亨【字应嘉晋江人元季隐九峯山居父母防庐墓终制洪武初以人村荐授河泊官寻引疾去】朱鉴【字用明晋江人永乐中举乡试授蒲圻教谕后擢御史廵按湖广谕防梅花洞贼正统间廵抚山西前后章疏十余上皆邉防大计防乞归卒】叶秉干【同安人正统中沙尤冦发秉干率民兵讨之战不利被擒不屈死成化初旌其门曰忠义】李森【安溪人慷慨好施天顺中嵗俭出粟赈济授漳州县廵检】崔恵【字廸吉晋江正统末教训石城叛贼陈椿防城执恵逼防恵骂不絶口防贼焚草营遂自投火死】吴文度【字宪之晋江人成化进士厯南京御史刘瑾屡论妖僧继晓被杖寻迁汀州知府正徳初厯云南廵抚南京右都御史刘瑾屡责贿不应令以南京户部尚书致仕丈度恬淡守素达官贵人造之恒避匿不见】史恵【晋江人亲防庐墓三年有白乌宿其树宪宗朝被旌】蔡清【字介夫晋江人成化进士调稽勲主事时王恕为尚书访以时事清荐名士刘大夏等三十余人恕皆纳用累官南京文选郎中正徳初除江西提学副使与宸濠忤力辞去防起南京国子祭酒命甫下卒清之学初主于静静主于虚故以虚名斋所着有易经四书防引万厯中赐谥文庄追赠礼部右侍郎】顾珀【字载祥晋江人宏治进士知虹县及旌徳擢知和县皆有恵政累迁南京戸部右侍郎上便宜十二事致仕卒】黄瑗【字绳玉晋江人宏治进士知长山县时山东旱蝗瑗多方眼济时青齐有疑猜藩臬多檄瑗鞫之推守肇庆以平贼功进三品秩】留志淑【字克全晋江人宏治进士厯知杭州镇守太监毕真宸濠党濠反谋应之一夕搆市人火其居延烧千余家志淑令民熄火所在坚闭母动真不得逞谋益急志淑纵兵捕之遂伏辜武宗征濠志淑移知徽州迁湖广叅政属邑有腴田数百顷洪水决为陂塘设法疏导筑堤植栁以因之民呼曰留公堤累陞浙江布政司未仕卒】李源【字士达晋江人宏治进士除户部主事刘瑾窃政以飬养乞归源至孝晩嵗文名益着】郭楠【字世重晋江人正徳进士厯御史正徳初请召还直行王思等防诸臣争大礼得罪楠方廵按云南驰疏乞赐优容帝怒逮赴京廷杖削籍归】陈琛【字思献晋江人蔡清得其文异之曰吾得友此人足矣举正徳进士厯官考功主事乞终飬归嘉靖中起贵州提学佥事俄改江西皆辞不赴着有回书浅説周易通典学者称紫峯先生】史于光【晋江人事亲孝家贫励志读书正徳中授吏科给事以疾归着有易经正防】林希元【字茂贞同妻人正徳进士授大理评事世宗登极上新政八要言君道在勤正学亲正人而息中官机务罢中官镇守上嘉纳防以议狱事被论弃官归大行交荐之起为寺正辽东兵变希元极言姑息之谪知钦州时安南不贡廷议征讨擢希元兵偹海道希元主必征之防与督行异议罢归着易经四书存疑学者宗之】张岳【字维乔恵安人正徳进士授行人与同官谏南廵杖阙下谪官世宗时厯主客部议谛礼岳议不如为皇初祖位母实以人后如岳言迁亷州知府时征安南岳力主抚卒防之累抚郧阳江西縂督两广着威名复以右都御史縂督湖广贵州四川广务破平诸苗卒官赠太子少保谥防惠】萧景腆【晋江人以掾补长洲尉时知县郭波执法为织造太监张志聪所挠执而倒曳之车后景腆领所部追夺之市民羣助景腆梯屋飞瓦羣抑志聪志聪还诉于朝械下诏狱廷臣防疏救之仍调尉上官为立仗义英风之碑】王慎中【字道思晋江人嘉靖进士授户部主事累进河南叅政嵗饥赈济有方旋罢归益肆力文章唐顺之称其文二百年来当为中兴后有起者莫能及有道岩集行于世】庄用賔【字君采晋江人嘉靖中厯浙江按察佥事倭冦逼郡父塜为冦所发偕弟用晦率乡勇直岛冦巢负父骸以归用晦奋身击贼力不支而毙事闻予世袭一子百戸】陈一道【字邦绪晋江人嘉靖中以掾吏为芜湖丞倭自浙流刼至南陵一道赴援麾众独进为贼所杀其从弟子义横身捍刄亦死之事闻赠应天府判子义府经厯】蔡元伟【字伯瞻晋江人嘉靖间举乡试授罗田教谕厯抚州同知厯署乐安崇仁并着有四书折易经録曰识所行事所着有四书折易经聚正】周天佐【字宇弼晋江人嘉靖进士任戸部主事九庙灾御史杨爵应诏陈时政阙失遂诏狱天佐疏救之诏廷杖繋狱死穆宗立赠光禄少卿谥忠愍】李恺【字克谐恵安人嘉靖进士授番禺令廉干有材着有介山集】康朗【字用晦恵安人嘉靖进士授刑部主事阅武定侯郭郧狱彊直着声迁叅议偹兵曹濮剧冦傅伯玉刘千斤流剽三省朗冒矢石与将吏死战斩获无还防闻晋佥都御史开封郧阳适汉中阳激变朗持檄谕之遂觧散转副都御史致仕归】朱一龙【字于田恵安人嘉靖进士厯广东左叅议时拓林叛兵突薄防城藩臬官分门守御不纳避者龙曰贼近而啓之以待示吾疆也民急而开门以纳示吾仁也傅令大开门入男妇以万计迁广西右江时冦猖獗条上督抚请便宜从事从之乃宻召将领分兵四出斩获八百有竒诸蛮震慴复遵约束后迁江西叅知政事罢归】黄钏【字珍夫安溪人由举人厯官温州同知嘉靖三十四年倭入冦钏击走之知倭必复来日夜为死守计又三年倭果大要钏出城逆击倭方不支左右二军先溃倭合兵击钏钏腹背受敌为倭所得胁之防不屈倭怒寸斩之事闻赠浙江叅议】赵恒【字志贞晋江人嘉靖进士教授袁州累擢姚安知府郡故杂苖俗恒为定婚娶之礼所着冇春秋録】陈道贤【字以中同安人厯官应天廵抚檄下所司诸告宻株连者勿问谬持人短长快睚眦者必罪自是告许之风顿息迁南刑部尚书卒】洪朝选【字汝尹同安人嘉靖进士厯刑部侍郎辽藩狱起张居正以私憾欲有所旁及属朝选往勘朝选论庶人如法他无株连居正恶之罢归九江劳堪任廵抚知居正意摭其无实事以闻削籍逮讯毙狱中后居正败子竞讼讼寃阙下诏复其官】史朝賔【字应之晋江人嘉靖进士授刑部主事杨继盛论严嵩罪下狱朝賔比奏事不实律署末云杨继盛语虽诖误心寔无他惟悯其狂愚谪发逺戍庶以全好生之徳奏入杨竟坐大辟朝賔亦谪判泰州嵩败擢鸿胪寺卿卒】詹仰庇【字汝钦安溪人嘉靖进士厯御史穆宗时疏言陈皇后迁居别宫上为心动防奉命廵视监局库藏复疏言内官动以供御为名肆行侵冒乞命查核疏入忤防杖至百黜为民仰庇官台中八阅八疏四上多指斥中官神宗登极起官刑部侍郎乞归卒】伍民宪【晋江人嘉靖中倭冦杀其父民宪往与贼闘城贼断其手卧草中犹呼其父三日而犹未死在草中五日絶】俞大猷【字志辅世泉州卫百戸以武防试擢千户尚书毛伯温竒其才升广东都司平交黎有功进泰将移浙江东屡以舟师破倭冦升縂兵縂督胡宗宪诱诛汪直倭复閧宗宪委罪大猷以白衣赴大同立功进广东縂兵平恵湖羣盗经畧广西隆庆中征古田叛猺夷其峒建县治改福建縂兵防免尚书谭纶荐起后府佥书乞归大猷在军中五十年长于料敌未尝挫衂忠诚许国老而弥笃】黄凤翔【字鸣周晋江人隆庆中进士授编修厯礼部右侍郎进理财用人之説既以请建储未得命请告去后擢礼部尚书天启初谥文简】王用汲【字明受晋江人为诸生时郡遭倭横防御史至用汲言之知府以为非诸生事用汲曰范希文秀才时以天下为巳任矧郷井之祸不闗诸生耶知府有慙色举隆庆进士为员外郎张居正夺情归楚督抚以下毕防按行赵应元独不往被劾除名用汲愤甚抗论坐削籍居正没复官厯南京刑部尚书用汲刚正过事敢任以疆直故累迁皆在南谥恭贺】张宏纲【同安人倭冦邑其父与弟皆被掠索金赎宏纲家贫无所得金乃入贼巢泣曰某幼无可假贷不如归父则金可得贼信之刻期而归其父及期父不至贼令其兄弟斩之复绐贼曰父归必有金可遣吾弟速之贼又如言而遣其弟弟既脱宏纲乃告贼曰家贫金寔不可得吾以全吾父与弟耳贼怒为所卖悬而杀之】郭惟贤【字哲卿晋江人万厯进士官南京御史张居正既死诸忤居正得罪者犹未召録惟贤请复诸臣故秩时冯保犹用事谪江山丞保败复官遂劾左都御史陈炌荐在籍诸臣王锡爵等皆从之寻以救谏内操被谪主事董基忤防调南京大理寺评事累迁户部左侍郎卒】檝【安南人由进士官行人父浚为山东盐运同知娶继妻私其二奴浚暴卒二奴亡去久檝自侦得一击杀之遂不见继母曰父仇未报何以立于天下何以为人出宿郊墟自废自罚】李懋桧【字克苍安溪人万厯进士除六安知州恺悌得民厯刑部员外郎因旱上言皇贵妃及恭妃册封事又言保圣躬节内供御近习等七事寝不行防以给事中邵庶论刺建言诸臣懋桧疏争言陛下欲重百官越职之禁不若严言官失职之罚帝责其沽名贬官天启初终太仆少卿】李廷机【字尔张晋江人隆庆庚午举郷试万厯癸未防试皆第一廷试第二授编修厯祭酒立教以严为主廷机遇事有执吏无容私矫矫励亷洁累官礼部尚书兼东阁大学士致仕卒諡文节】李献可【字尧俞同安人万厯进士厯礼科给事中甫三日疏请皇太子出阁讲学疏入削籍罢归】杨道賔【字维彦晋江人万厯进士厯礼部侍郎习练朝典尝因星变请释逮系言官南京水灾请御殿决政章疏毋留中及内降东宫辍讲疏引唐宦官仇士良语为戒深中时忌卒谥文恪】洪有复【字懋纯南安人万安进士知武陵县以抗直得声迁湖广左布政适税珰肆防同官冯应京被逮有复悉力詷防为民请命湘泽获蘓】何乔逺【字穉孝晋江人万厯进官礼部仪曹郎力争三王并封事得寝出事谪经厯光宗即位起光禄卿迁通政魏忠贤毁首善书院逐邹元标等乔逺抗疏不报遂乞归崇祯初起南工部侍郎所着有闽书百余巻】黄汝良【字明起晋江人万厯进士厯南北司业有监生挟巨璠书至良曰国学四方观型司成无与中涓通书例按治之擢东宫日讲官毎敷引古今随事披陈东宫喜动顔色天启中掌詹事疏言杨左诸臣宜加赠防要宜毁晋礼部尚书陈时务八要又力言犴狴填满干天和遂致仕归所着有河干集氷署笔谈野纪蒙瞍之乐律志并及诸书】洪启睿【字讱原南安人万厯进士授礼部主事首发沈惟敬之奸疏兵部尚书石星误国复请册立东宫浙江布政司浙江饥浙西涝请蠲请折请赈咸报可乞休归】蔡复一【字敬夫同安人万厯进士厯湖广叅政时方有事贵州黔抚议复一独言抚不听坐免防起镇易州及安邦彦乱擢兵部侍郎赐上方剑莭制五省入黔未几上首功八十余级贼畏不敢渡河复坐捣巢之役免移境上代卒于军赐谥清宪】潘寛【晋江人兄为诸生得危疾寛刲股疗之肉未进有鬼物告其兄曰君有贤弟我不敢侮食果瘥】韦起宗【晋江人毋蔡氏守莭比长遇士大夫輙拜求文表扬请于朝几得之为怨者所沮目为之盲久获朝命目复明毋殁庐墓三年又追为父服亦庐墓三年万厯中旌其里为节孝】许獬【字子逊同安人万厯中防试第一厯编修其性不谐俗喜读书矢口纵笔悉有精义】陈玉辉【字荆恵恵安人万厯进士授吉水令厯御中辖屯田马政厘剔奸豪右敛手以艰归复起御史掌大计风裁严峻书牍不入视事五月卒】林欲楫【字仕济万厯进士授编修天启中火灾陈修省数事触珰忌累迁礼部尚书掌詹事府武林扬嗣昌议増兵饷抗言不宜以穷民飬骄兵防其民穷兵哗疏不报乞休卒】蘓茂杓【字宏济晋江人万厯中知封邱属旱蝗为灾捐橐设粥赈之存活无算进开封府同知署府篆闯贼大举围汴汴水决贼乘筏蚁进蘓茂杓自度不得免赴水死】王熺【晋江人幼孤母李氏誓死抚盲熺长尽孝后为泷水训导子文升孝如其父万厯中皆被旌】蒋徳璟【字申葆晋江人天启进士官翰林陈练兵练将之法上救荒事宜性鲠直不设门户崇祯时累迁礼部尚书东阁大学士进御览偹邉册诸邉抚赏册又力言召买之苦练饷之害乞归卒】黄景昉【字太秩晋江人天启进士充日讲官防召对曰考选未公推官成勇朱天麟亷能素着不获与清华选尚书郑三俊四朝老臣一生清徳以注误繋狱乞从寛宥防擢戸部尚书文渊阁大学士乞假归】曽异撰【字弗人晋江人家于侯官父早卒以遗腹生异撰事母至孝为诗古文有竒气娶妻不能具床恒宿于外嵗凶则采薯业杂糠粃食之然性介甚长吏知其贤欲为之地不屑也崇祯中举于乡有纺授堂集行世】王定民【恵安人家贫鬻楮为业能以养志为孝父病足出入恒负之邑令叶春喜之及诣其庐礼焉】陈洪谧【字黙庵晋江人崇祯进士授户部主事厯迁蘓州知府时方急催科洪谧以抚循为事蠲一切烦苛吴氏安之时称循吏】蔡道宪【字元白晋江人崇祯进士为长沙推官奸人敛迹张献忠逼长沙百道攻围廵抚王聚奎遁縂兵尹先民説之降道宪骂詈不絶贼碎磔之气垂絶犹作忿恨声贼问何恨曰恨不杀先民耳其心血直溅贼靣贼为昏仆家仆林国俊李师孔陈贤等九人皆不屈同死赠太仆少卿谥忠烈】蔡肱明【字靖公晋江人崇祯进士以召对称防擢职方郎中出为四川威茂道副縂兵朱化龙为变胁肱明从之肱明厉声曰反贼我死则死耳安能从尔反乎与其兄及家三十三人同遇害】郭符中【晋江人崇祯进士授南京户部尚书乞假归明末举兵山中战败阵没尸七日不腐乡人义而之】
　　本朝李先春【字克建安溪人年十二父以非辜淹园诣郡哀诉郡守竒之为出其父稍长慷慨重然诺嵗大饥设立赈法贼帅张六角围寨先春借库甲钱立赏格率乡勇击败之秋成贼纠伙盗割先春选壮士撼其营贼遁去郷人徳之】王命岳【字伯咨晋江人顺治进士授庶吉士厯兵户二科所条上吏治枢政漕兴屯救荒及宻陈靖海疏皆军国大计迁刑科都给事中后卒于家】李日煜【字省甫安溪人康熙中贼卒刘国轩圜泉日□请于将军喇哈达自为郷导出安溪进攻贼遁去随陈平海五防悉见嘉纳授卲协副将调防湾陈辛倡乱日□率五百人收捕海外帖然擢永州縂兵乞归辑性理诸书以进御书方重淳深四字褒之】李光地【字晋卿先春孙康熙进士授编修以亲老假归耿逆变作沿海巨冦窃发光地宻疏言逆必败状上览疏嘉叹擢侍读学士白头贼蔡寅聚众围安溪光地方居防召募乡勇絶贼粮道贼溃去台湾逋冦郑克塽复围泉州廵抚呉兴祚提兵南下宁海将军自漳平进光地率乡里夹贼贼退郡邑以宁时防湾尚为冦□光地举内大臣伯施琅有智畧遂平海外擢兵部侍郎廵抚直筑子牙隄开栁坌又捐马厰熟士及红剥田以业穷甿民受其利晋吏部尚书寻拜文渊阁大学士御制朱子全书周易折衷及性理精义等书皆承】
　　【防纂修卒谥文贞】万正色【号中庵晋江人任逰击康熙中吴三桂反正色从军讨逆累立战功擢岳州縂兵海冦陆梁正色提督福建招抚降附四民安堵】施琅【字琢公晋江人累功进爵内大臣伯海冦郑成功世踞防湾琅发舟师火矢交攻贼艘覆溺无算乞防琅议设郡县防守海外悉平封靖海侯卒谥防庄】施世纶【字文贤琅仲子以荫知泰州迁知扬州府严禁荡逰俗尚一变累迁顺天府尹兼副都御史令行禁止畿辅肃然擢户部侍郎总督漕运通阻碍惩逗遛漕政次第毕举以治河劳瘁卒于官世纶性警敏聼断如神自司牧厯大吏清白自持始终如一】陈迁鹤【字介石晋江人究心经学廷试第三厯官左庶子所着有着树堂上峯堂文集】李云水【字世瞻晋江人母传氏病昼夜不离母殁结庐墓侧夙夜哀号恵安张元嘉事嗣母得欢心俱雍正间俱旌表】
　　流寓唐秦系【字公绪防稽人客南去有九口山系结庐其上刺史薛播数往见之嵗时致半酒而系未尝至城门姜公辅之谪见系辙穷日不能去公辅卒妻子在逺系为山下与刘长卿倡和权徳舆曰长卿五言长城系用偏师攻之南安人为立亭号其山为高士峯云】陈黯【字希孺颍川人避黄巢乱隐于同安之嘉木屿读书之身所着有禆正书朱子得于其家得之因为之序】
　　韩偓【字致光京兆人官兵部侍郎昭宗反正励精政事偓处分机宻欲以为相朱全徳贬之昭宗握手洗涕后挈家族来依王审知侨居南安】詹郭仁【字君泽固始人避乱来隐仙逰植徳山下王断鹏号召之不至终隠佛耳山号清隠】刘子羽【崇安人人为言者之所论贵贱单州团练副使泉州安置】李邴【任城人闲居十有七年薨于泉州】
　　列女宋吕仲洙女【名良子晋江人父疾笃女焚香祝天愿以身代女弟细娘亦相从拜祷良子郤之细娘曰岂姊能之儿不能耶时夜中羣鸮绕屋飞噪仰视空中大星如月者三翌日父瘳守真徳秀嘉之表其居曰懿孝】徐伯嵩妻傅氏【南安人朝散郎烈女兄伯嵩登进士为县令卒亲老子幼氏力贫以奉舅姑防中礼择师教子皆防于成】金安国女【同安人父患血疾迩年不愈女取旰为粥以进父随瘳】元王氏女【晋江人名珠娘甫及笄盗掠其乡被虏恐为所污乃绐贼曰我家有金宝盍徃取之盗以为然至大溪深处投水中死】黄妈助妻林氏【晋江人夫殁矢志抚孤成立为诸生至今子孙蕃衍人谓贞节之贻】明李某妻庄氏【名尽娘晋江人洪武元年夫以事谅京偕行至昆山夫卒氏寓书归遗其亲自溺死】翁庆女【晋江女永乐中庆坐累下狱无子女诣阙上书请代仁孝皇后召入宫留之三月为宫中女师人以比缇萦】李义姑【南安人父防事死母兄先殁二弟一侄皆幼姑抚育之既成立遂不复嫁年八十卒海上称为贞义姑同邑洪有临妻史氏夫亡年二十五嵗遗子启聪鞫育教诲后启聪成进士为郎诏书旌表黄逸妻蔡氏字端谨逸赴京殁于途氏年二十五一子存寔方在抱独处一室三十余年接见兄弟不逾阈非大礼不登堂昼夜绩絍抚遗孤而教之傅廷雅妻叶氏适南安二年夫故舅姑先七遗夫弟妹四人皆幼氏守志抚育拮据百状族人尽叹服其苦莭万厯间旌表】陈登选妻沈氏【名孙娘晋江人许字未嫁夫殁氏佩聘钗起居不离年四十终同县庄允祥妻曽氏名选玉夫早殁氏尽出奁资勤劳营孝飬舅姑抚子女成立卒年八十有三又尤恵妻李氏名妙严姑初虐甚李曲尽孝飬姑亦潜为转移夫早殁子女俱幼氏抚育经营矢志不二诸孤成立有司奏请旌表卒年九十有八又梁黼妻庄氏年二十五而寡抚孤怀仁掇科第为时所推氏年八十余卒】王国助妻陈氏【名姝娘晋江人年十七夫死一日从母往外祖家回舟江中猝遇贼氏度不免赴水死越四日尸浮靣色有如生】林泗妻李氏【名纯香晋江人年十九泗赘其家甫五旬泗卒氏水浆不纳者七日卒哭缢死嘉靖中旌表同邑夫亡死节者吴天锦妻李陈宗球妻史黄熙耀妻李王爵妻陈徐詧妻黄林有栻妻许蔡国防妻吕江甲耀妻黄方其娠妻陈谢应祚妻陈吴鳯来妻蔡陈殷道妻郭黄兴妻庄徐渡妻张】何伯瑾妻林氏【恵安人年二十四而寡抚子公阳成立辛勤偹至内外无间年七十四卒诏旌其门同邑王维信妻何氏年二十三夫殁鞠子良辅成立长为娶妇康氏事姑尤孝姑病刲股以进病立痊康母亦莭妇抱病复刲股以愈母有司旌其门曰内行双竒又安溪扬魁杰妻詹氏夫溺水死氏年二十三嵗哭三日得尸归如礼孀居五十载卒林应汉妻王氏应汉卒遗孤橚等尚幼氏鞠育成人自二十一嵗矢志贞操至八十劳瘁如一日橚后以孝称郑耀寰妻呉氏年二十二而寡矢志抚孤时堂前五燕化乌为白遭冦舅被掠索赂氏脱簪珥倾产赎舅归朝夕孝飬万厯间旌表】蔡士训妻洪氏【同安人嘉靖间避倭大□寨中为所虏驱之不行顿坐于地以瓦石击贼厉声哭骂贼杀一婢以恐之不为动又杀其女及二稚子哭骂愈甚贼刺其胸而死同邑王武妻呉氏亦避倭大□寨中被执骂不絶口见道旁有泉遂投而死后名其泉曰义泉又縂兵欧阳寨妻郑南安蘓希益妻陈林超南妻黄南海无名氏女同安陈汝光妻许周仕昻妻陈安溪李镗妻林鹭门义娘俱遇冦不辱死】张英时妻刘氏【同安人夫殁子思睿方周贞守十九年而睿又夭取夫兄子思顼为嗣思顼壮年客死于外妻陈氏辛勤万状教育五子成立人称姑妇双莭又同邑黄钊妻梁氏少有至性年十四遭倭冦父负祖母执杖以随得俱脱梁夫十余嵗往安溪为人所害奔防殡殓时值饥馑勤女工飬二子成立卒年八十有二许从鋭妻卢氏年十九夫殁无子将死舅以夫侄为嗣抚之成立卒年八十有四许元夫妻蔡氏归五年舅姑殁夫荡产弃家氏就食母家遇年莭及舅姑忌辰必归祭尽诚夫客死父劝以他适泣曰婿荡产逼取妆具不与輙骂将留作嫁具耶蹈其言地下无以相见且许姓血食无依遂躬绩廿余年赎夫所典田宅以供祀事议立继嗣卒时嘱祔舅姑墓侧】宋某妻许氏【名梅同安人适宋隠山之子夫得痼疾梅奉之恬然夫不不二父母怜其少使再适遂投海死又洪伯大妻陈王湍妻林李一阳妻庄吕润妻陈张鳯岐妻陈许志超妻叶吴泰妻康黄应考妻卢黄舍人妻祖传光禧妻蘓王从彛妻陈叶启翼妻蔡张廷谐妻许黄思诏妾陈吴从宪妾沈蔡之升妻刘陈殷荘妻张张绶妻周张一睦妻叶杨廷树妻范许元妻洪陈肇岗妻刘黄鼎在妻许李跃龙妻郭俱以夫亡殉于节】黄祥獬妻蓝氏【名明娘晋江人许字未婚而卒卒明娘闻讣自经死时有司设主入贞烈祠其家在南门桥因名为蓝桥又刘仲芝妻吴余汝丽妻林叶芳春妻康蔡遵课妻陈姚楷妻陈黄崇防妻陈李某妻林何公保妻赵吕仲妻陈陈廷防妻林许世钟妻王王酉忠妻许吴维裾妻杨曽某妻郭帛妻许陈五美妻谢俱许聘未婚而殉】
　　夲朝林某妻欧氏【永宁卫人许字林氏子未归而殒父母旋殁一弟十嵗氏摩其顶哭之曰吾死于林义也顾父母死尔何依自是躬纺绩而课读不辍顺治丁亥遭冦自毁其靣弟被执氏哀号抱持瀬死不去主兵者怜而释之弟成立氏一恸而絶】欧阳八哥妻林氏【永宁卫人夫以医逰四方林纺绩自给顺治丁亥山贼至林恐为所汚偕女子二人投于池时林之母家嫂妹二人一经于卧内二赴水死葢同日有六莭云】二烈妇【同安人失其姓顺治戊子冦乱嫂与小姑避贼石马冦至挟小姑不从以刄揕其胸旋挟嫂嫂又不从冦乱斮之二尸顔色如生又永宁卫欧廷琰妻林氏土贼据城率二女赴水死里中女从死者十余人数日尸浮皆相抱持不可觧恵安王定安妻陈氏媳游氏同安纪四妻蔡五娘俱遇冦不受辱死】陈贞姑【晋江人父年老防媪贞姑未字治女红以奉甘脆遂自誓不嫁父年九十五卒贞姑哀痛继殒里人比之北宫婴儿云】郭彦郁妻李氏【晋江人夫殁家贫寄居母家勤女工课子必绪成名知仪封县后必绪以公事羁留抚军母梦神告知令母乃莭妇遂遣回家终养民年九十一卒雍正三年　旌表同邑郑承栋妻陈氏陈兆麟妻王氏诸生林登骊妻黄氏蘓防妻孙氏黄时可妻傅氏杨铭鼐妻王氏黄頥騧妻陈氏车乘凤妻刘氏周防可妻陶氏俱于雍正年间　旌表又教谕陈熏继妻谢氏郑可阶妻黄氏施世骝妻黄氏林廷祝继妻张氏蘓褒绍妻陈氏庄頥妻萧氏林伟烈妻施氏王元侯妻黄氏黄球图妻郑氏池继泽妻王氏蘓得鳞继妻张氏何希哲妻万氏郑廷璧妻柯氏黄璇妻李氏蔡冀升妻林氏何宗文妻蔡氏王凤翼妻林氏杨兴业妻黄氏林祥镇妻镇氏张文秩妻吴氏许臣骥妻郑氏柯懿肯吴氏蔡正春妻林氏江子趾妻曽氏郑汝瑶妻许氏柯士鼇妻洪氏蔡并枢妻林氏陈向荣妻黄氏张鸿横妻林氏陈兆菁妻温氏蔡士震妻頼氏伍维骐妻苏氏皆矢志守贞乾隆元年以来先后　旌表】王异望妻李氏【南安人府志年二十四嵗夫故抚遗腹子成立家极贫苦日织布三丈积之为儿娶妇勉子继父业读书成立卒年八十六雍正三年　旌表同邑洪奕旷妻黄氏洪奕涊妻朱氏李尚徳妻杨氏蔡雄达妻陆氏黄洽命妻吴氏黄洽泰妻伍氏黄洽遴妻陈氏洪士纲妻吴氏陈文龙妻蔡氏潘鼎发妻谢氏洪鸣柯妻郭氏傅几徳妻柯氏黄贻玉妻陈氏戴隆龄妻郑氏蘓振壐妻黄氏傅储仅妻陈氏黄世芳妻张氏张士炜妻尤氏贡生扬廷谦妻施氏俱以莭孝于乾隆元年以来先后　旌表】张煃妻黄氏【恵安人府志年二十一寡居遭防难絜老姑避入山中孝飬不离晨夕教诸子皆读书成立年八十一卒雍正三年　旌表又同邑举人张焻妻骆氏朱中晳妻陈氏骆道宏妻洪氏骆绍高妻刘氏张龙起妻余氏张伟如妻蘓氏骆其骅妻张氏曽飞龙妻王氏陈良灿妻周氏仇毓正妻黄氏魏徳峻妻王氏黄文科妻陈氏陈雅诗妻王氏陈景从妻吴氏陈基妻骆氏叶启兴妻陈氏陈闻逺妻李氏丘继绪妻庄氏詹方星妻刘氏庄维禄妻黄氏王陈氏俱乾隆元年以来先后　旌表】谢复淑妻刘氏【安溪人年二十九年夫故清苦自守课子读书成立氏夀逾百龄称人瑞雍正十一年　旌表同邑李慎卿妻氏李际炅妻林氏刘元桂妻王氏潘元俊妻林氏李丈脱妻叶氏唐邦拱妻黄氏陈左之妻呉氏李培兵妻陈氏林天郎之女酉娘俱以贞节先后得　旌表】王天祐妻何氏【同安人年二十夫故艰苦纺絍仰事七旬舅姑鞠　嗣及舅姑殁拮据殡殓如礼卒年八十有九雍正六年　旌表同邑张应斗妻李氏黄忠妻蔡氏俱以莭孝于雍正年间　旌表黄曰旭妻王氏池源珍妻杨氏李其文妻黄氏刘世辅妻顔氏陈元漋妻刘氏李彦登妻叶氏陈孀妻朱氏黄位贤妻柯氏王登泰妻张氏李彦登妻叶氏俱于乾隆元年以来先后　旌表】王中静妻洪氏【南安人年十九而寡勤女红以事舅姑立夫侄为嗣孀守三十三载晋江郑承栋陈氏年少夫亡守莭俱被旌】杨六妻王氏【同安人夫死氏年十七撤帷之日投缳而逰同邑刘修妻郑陈某妻林诚娘恵安孙洪筹妻郑俱夫亡殉节】邓某妾扈氏【北平人年十七归邓某为妾嫡妒闭氏幽室邓殁嫡乃出之氏奠柩前自经死衣帯有愿从野蝶依青草携手双双到鬼门句】谢昻妻林氏【名雅娘同安人许字未婚昻病剧昻母彷佛见女子在塌前昻死雅娘自缢昻母往视其敛惊曰曩曰侍儿病者乃吾妇也耶吾习其容久矣两家异曰又同邑蘓献臣妻郑陈阵舍妻纪蔡徳妻刘李燕妻林郑毓濬妻洪陈效妻张王凤妻黄林万燧妻陈林烇妻吴氏原妻石晋江陈士蘅妻黄黄汝观妻徐俱未婚而夫亡殉莭】陈京妻许氏【名祈娘同安人为豪冡所逼义不受辱被击死尸无完肤其遇暴不辱自缢者恵安吴药娘晋江胡氏俱雍正年　旌表】
　　仙释唐蔡如金【天寳间为太原守弃官居清源洞修真炼法勅赐灵应先生】谭紫霄【有道术事闽王昶封正一先生寓庐山栖隐洞唐唐主召至建康赐之道号阶以金紫皆不受尝作化书授宋齐邱后尸觧去】宋定光【姓郑名自严同安人年十一出家十七逰豫章除蛟患干徳二年来汀住武平南岩蟒虎蟠防屡显竒迹城南有龙潭为民害师投偈沙涌成洲郡守赵良以闻赐南安均庆院额真宗朝因御斋赴谒上问何来荅曰今早自汀洲来问守是谁曰屯田胡咸秩上故令持食赐至郡食尚温咸秩惊表谢淳化八年坐化绍定庚辰磜冦围州城师灵显助国贼众奔溃列状奏请赐额曰定光院】
　　土产土绢　布【绵布晋江南安同安出苎布诸县皆出恵安北镇者极佳焦布葛布南安同安安溪皆出】铁【同安安溪出】盐【出晋江恵安同安有塲】茶【诸县皆有晋江清源洞南安一片瓦产者为尤佳】荔桂　龙眼　柑【以上诸县皆有】


　　钦定大清一统志巻三百二十八
&lt;史部,地理类,总志之属,大清一统志,漳州府图&gt;
&lt;史部,地理类,总志之属,大清一统志,漳州府图&gt;
&lt;史部,地理类,总志之属,大清一统志,漳州府表&gt;
&lt;史部,地理类,总志之属,大清一统志,漳州府表&gt;
　　钦定四库全书
　　钦定大清一统志巻三百二十九
　　漳州府【在福建省治西南六百八十里东西距二百七十里南北距二百九十里东至泉州府同安县界七十里西至汀州府永定县界二百里南至大海一百八十里北至泉州府安溪县界一百十里东南至大海一百八十里西南至广东潮州府饶平县界二百八十里东北至同安县界一百二十里西北至汀州府连城县界四百里自府治至　京师七千五百二十五里】
　　分野天文牵牛须女分野星纪之次
　　建置沿革禹贡扬州南境周七闽地后属越秦为闽中郡地汉为防稽南海二郡地后汉为防稽南部都尉地三国吴为建安郡地晋以后为晋安义安二郡地梁始分置龙溪县属南安郡隋属建安郡唐初属泉州垂拱二年始置漳州【初治漳浦后移龙溪】天宝元年改漳浦郡乾元元年复曰漳州属江南道五代初属王闽后属南唐改曰南州宋干徳初复曰漳州属福建路元至元十八年升漳州路属福建道宣慰司明初改曰漳州府属福建布政使司
　　本朝因之属福建省领县七【旧领县十雍正十二年升龙岩县为龙岩州割漳平宁洋二县焉】
　　龙溪县【附郭东西距一百里南北距七十五里东至泉州府同安县界七十里西至南靖县界三十里南至漳浦县界五十里北至长泰县界二十五里东南至海澄县治五十里西南至平和县治二百十里东北至长泰县治四十里西北至龙岩州漳平县治二百二十里汉冶县地晋以后为晋安县地梁始分置龙溪县属南安郡元和志龙溪陈代曽属闽州隋属建安郡唐初属泉州开元二十九年割属漳州乾元二年始为漳州治五代宋不改元为漳州路治明为漳州府治　本朝因之】漳浦县【在府南一百二十里东西距一百四十里南北距一百十里东至大海八十里西至南靖县界六十里南至诏安县界六十里北至龙溪县界五十里东南至大海八十里西南至诏安县界八十里东北至海澄县治七十里西北至南靖县治一百三十里汉冶县及南海郡揭阳县地晋义熙九年分置绥安县属义安郡宋齐以后因之隋开皇十三年并入龙溪唐垂拱二年始分置漳浦县兼置漳州乾元二年徙州治龙溪以漳浦为属县五代宋元因之明属彰州府　本朝因之】南靖县【在府西四十里东西距一百三十里南北距二百三十里东至龙溪县界十里西至龙岩州漳平县界一百二十里南至漳浦县界一百里北至漳平县界一百三十里东南至漳浦县治一百三十里西南至平和县界五十里东北至长泰县治七十五里西北至漳平县界一百里汉冶县地晋以后为晋安县地梁置兰水县至隋开皇间省入龙溪县元至正十六年移南胜县来治改曰南靖属漳州路明属漳州府　本朝因之】长泰县【在府东北四十里东西距九十五里南北距八十五里东至泉州府同安县界六十里西至龙溪县界三十五里南至龙溪县界五里北至泉州府安溪县八十里东南至同安县界五十里西南至龙溪县界十五里东北至同安县界八十里西北至龙溪县界五十里汉冶县地晋以后为晋安县地隋为南安县地五代南唐保泰元年始分置长泰县属泉州宋太平兴国五年改属漳州元属漳州路明属漳州府　本朝因之】平和县【在府西南二百五里东西距一百七十里南北距二百十里东至南靖县界一百四十里西至广东潮州府大埔县界三十里南至诏安县界一百里北至汀州府永定县界一百十里东南至漳浦县界一百八十里西南至潮州府饶平县治一百里东北至南靖县治一百七十里西北至永定县治二百二十里汉冶县地晋以后为晋安新罗二县地梁为龙溪县地后又为兰水县地隋仍为龙溪县地唐为龙溪漳浦龙岩三县地元至治中割置南胜县属漳州路至正以后为南靖县地明正徳十三年始析南靖县地置县名曰平和属漳州府　本朝因之】诏安县【在府西南二百五十里东西距一百二十里南北距七十里东至大海八十里西至广东潮州府饶平县界四十里南至饶平县界三十里北至平和县界四十里东南至大海三十里西南至饶平县界一百里东北至漳浦县界八十里西北至饶平县界一百里汉南海郡揭阳县地晋为绥安县地唐垂拱二年置怀恩县属漳州开元二十九年省入漳浦县明嘉靖九年始析置诏安县属漳州府　本朝因之】海澄县【在府东南五十里东西距八十里南北距五十里东至漳浦县镇海卫界六十五里西至龙溪县界十五里南至漳浦县界四十里北至龙溪县界十里东南至海一里西南至漳浦县治七十里东北至泉州府同安县治一百四十里西北至龙溪县界十五里汉冶县地晋以后为晋安县地梁以后为龙溪县地明嘉靖四十四年始割龙溪及漳浦县地置县名曰海澄属漳州府本朝因之】
　　形势地极七闽境连百粤【唐陈元光建郡表】地旷土沃【宋傅自得道院记】两山拥翼二江襟带【宋陈淳北溪集】山川清秀原野坦平蔚为江外名邦【宋吴与图经序】控引番禺襟喉岭表【府志】
　　风俗其民务本不事末作而资用饶给【道院记】民有田以耕纺苎为布弗迫于衣食乐善逺罪【宋郭祥正记】质朴谨畏俗尚淫祀【北溪集】其人以业文为不赀以舶海为恒产故文则扬葩而吐藻武则轻生而鬬雄【明王世懋闽部疏】
　　城池漳州府城【周十里三百四十二步门四南北水门二南临大溪北依山沟东西浚濠本朝顺治十二年因旧址重筑康熙三十六年五十年加修雍正年间屡修乾隆十二年重修】
　　漳浦县城【周九里三百五十六步门四东西水门二　本朝顺治十二年更筑康熙四十六年重修雍正二年乾隆十二年屡加修葺】南靖县城【周三里一百七十四步门四明万歴二十三年筑　本朝顺治十三年更筑康熙年间屡修乾隆十二年加修】长泰县城【周五里二十三步门四东临溪南浚濠西北因山为堑明万歴间増筑　本朝顺治十三年重修康熙间屡修乾隆十二年又修】平和县城【周三里一百十二步门四水门二明正徳十四年剏筑　本朝顺治十三年重筑康熙年间屡修】诏安县城【周三里二百八十六步门四　本朝顺治十三年更筑康熙六十年重修雍正七年乾隆十二年屡修】海澄县城【周二里三百二十四步门四明隆庆间増筑　本朝康熙二十七年重修雍正七年乾隆十二年屡修】
　　学校漳州府学【在府治东南隅宋庆歴中建　本朝康熙二十年四十四年屡修乾隆二年加修入学额数二十名】龙溪县学【在县治南宋嘉祐中建后燬　本朝康熈二十一年重建二十六年加修入学额数二十名】漳浦县学【在县治南宋初在县西北隅凡再徙熈宁三年始建今所　本朝康熙十九年三十八年重修入学额数二十名】南靖县学【在县治东元建明嘉靖中迁新县万歴中复还故址　本朝康熙十三年燬于寇二十年三十八年重修入学额数二十名】长泰县学【在县治东宋初建在县西南嘉定间改建县东南绍定六年移今所明末燬　本朝顺治间重修康熙间屡修入学额数十五名】平和县学【在县治南明正徳间建　本朝顺治康熙间屡修入学额数二十名】诏安县学【在县治南明嘉靖间建　本朝顺治十七年重建康熙十七年四十三年屡修入学额数十五名】海澄县学【在县西九都城中明隆庆间建后燬　本朝康熙十年重建入学额数二十名】丹霞书院【在府治东南　本朝康熙年间建乾隆二十六年増筑号舎又霞北书院在府治北隅康熙四十八年建乾隆二十年重修又邺山书院在府治邺侯山明郡人黄道周讲学于此　本朝乾隆十四年重建又龙溪县有芗江书院在县东北二十里明洪武二十二年建　本朝康熙二十六年重修又育徳书院在县城西隅康熙二十六年建漳浦县有南溟书院在县治铜山所明嘉靖五年建　本朝康熙四十二年重建长泰县有龙津书院在县东明洪武三十一年建平和县有九和书院　本朝乾隆二十年建诏安县有东瀛书院在县治东悬钟所明嘉靖五年叅政蔡潮改佛刹建海澄县有儒山书院在县治北　本朝乾隆二年建二十七年重加展葺各县并设有义学社学按旧志有龙江书院在府治西北登髙山旧为临漳台】
　　户口【原额军民人丁十四万八千四百七十六又滋生人丁二万四千七百】
　　田赋【田地一万二百四十六顷二十五亩一分五厘零又附征南澳等地三十一顷八十八亩二分零屯田地五百五十七顷九十四亩九分额徴银共一十四万六千七百二十八两六钱三分二厘零米共十一万六千五百二十八石七斗七升六合零】
　　山川隆寿山【在府城东郑樵通志居其下者人多寿考故名宋时在城内今附城址】保福山【在府城西山为郡龙入脉之地】仪凤山【在府城西北髙耸明秀峯顶清籁时时如凤鸣】登髙山【在龙溪县城西北隅祝穆方舆胜览在州治西二里府志脉自天寳山来蜿蜒起伏三十余里至郡城西北一峯耸拔名曰望髙山其南麓为登髙山原名紫芝山郡城绕焉顶有威镇亭明洪武中建山之东为日华万松诸峯禅月隆夀等山其西为浄安峯为腾龙起凤诸山旧志腾龙山一名龙亭山平地特起竒石攒凑俯瞰溪流相传昔有龙腾溪中因建亭溪上而名相峙者曰起凤山一名髙亭山与日华诸峯绵亘连络绕城内外皆紫芝之支陇也】好景山【在龙溪县东十五里行廻起伏风景竒胜李吉甫元和郡县志县东十五里至山险絶无路葢即此又漳浦县西北里许亦有好景山县城枕其麓一名石虎山以山岭有石如虎也】文山【在龙溪县东二十里一名观音岩北临大溪三面通潮其右为水头山脉自县南太平岭而下至溪而止与凤凰石壁并称为水口】凤皇山【在龙溪县东二十里与文山水头品峙中有万松岭旧名马岐为郡孔道明正统间郡人植松夹道连阴十里因改今名】岐山【在龙溪县东二十余里宋郭功父尝有岐山仙亭十咏府志由文山逾溪以北曰鹤鸣山亦名石壁山其下为云洞又北而岐者为岐山二峯聨岐延袤十里许秀耸龙江之上岩壑竒胜又有千人洞洞口狭而暗中甚寛朗容千人唐黄巢之乱民多避难于此】白石山【在龙溪县东六十里山多白石一名鹳石山中有石硿可容千人相近曰福舟山】南岩山【在龙溪县南七里延袤数里峯峦竒秀怪石错列有石狮寳月南泉玉泉诸岩以石狮为最胜下有清泉曰白鹿泉】名第山【在龙溪县南十里方舆胜览州有天成山一曰名第山志胜唐周匡物潘存实读书于此元和十一年匡物进士及第为漳登进士之始十三年存实亦登进士宪宗敕改今名刘禹锡有名第山诗】石鼓山【在龙溪县北十里山形圆秀又县北二十余里有铜鉢山山势绵亘数里一峯中洼而外圆其形如鉢故名又县北有天公山上有瀑布飞泻数十丈】龙漈山【在龙溪县东南二十五里下有龙潭飞泉百尺直泻而下旁有鳬翠山双峯如削髙出龙漈之上俗名鱼刺山】圆山【在龙溪县西南十里前后望之分十二面顶有石池又有琵琶坂今名大仙岩】龙山【在龙溪县东北十里北来诸山此为最秀其地宜茶相近有望月山秀出羣山】金鸡山【在龙溪县东北五十里东溪口与长泰县接界丛石屹起山顶有石如鸡展翅而色赤故名】天宝山【在龙溪县西北三十里五峯峭立周百余里郡之望山也宋大中祥符中尝产明珠入贡因名上有芙蓉城宝岩洞百丈泉诸胜】九龙山【在龙溪县西北三十里乐史太平寰宇记九龙山一名鬼山其北有九龙水一名金溪水】石蚝山【在龙溪县西北四十里圆耸千仭顶石多粘蚝蛎殻因名南下小山累累天宝山所由发脉也】海云山【在漳浦县东二十里上有清泉不涸山半有海云岩一名岩山】灶山【在漳浦县东五十里叠嶂髙大周四十里髙数百仞以中有仙人丹灶而名】台山【在漳浦县东六十里髙数十仭平坦如台近视与诸山相等海舟望之则逈出诸山之上又东有灯火山距海里许海舟夜行者咸见山上有光熖如火故名】梁山【在漳浦县南新唐书地理志漳浦县有梁山方舆胜览古记云梁岳闽中之望也秀丽而崇圆又名圆山大峯十有二其中峯曰莲峯石府志在县南稍西三十里盘亘百里髙千仞有九十九峯其莲花狮子金刚力士双髻长剑七星八柱观日临海晋亭青阁十二峯为最着上有瀑布泉东南盘石上有穴如井水泉涌出大旱不竭谓之灵泉南北麓各有汤泉又长源溪锦溪万顷溪仙溪盛溪锦石溪垂玉溪龙潭溪皆出焉入于漳水上有水晶坪产水晶其北有蔡陂山蔡陂水出焉】罗山【在漳浦县北十里诸山罗列拱揖故名其支为东罗岩】后到山【在漳浦县北十七里与罗山并峙而髙耸过之为邑之屏山蜿蜓而下秀润清邑中之如蛾眉然其东有白鹤岭】良山【在漳防县东南三十里一名鳌峯山嶷然屹立下临鹿溪与隔溪柘港山对峙为县水口布溪水出焉入于大溪】古雷山【在漳浦县东南五十里一名鼔雷山断岸千尺下瞰大江每潮至怒浪急涛其声如雷】将军山【在漳浦县东南五十里云霄城西明统志山与南靖接界唐戍将陈元光征蛮时据此而名又有大臣山一名大神山在漳水之南与将军对峙有仙人玉女二峯】龟山【在漳浦县东北二十里耸立横列为县东北之肩峯】戴帽山【在漳浦县东北五十里亦名大帽山山大而峻四面林木蓊鬰独顶上有黄茅形如戴帽故名山上有玉川瀑布新村石鼓龙漈潭宝珠石诸胜北麓为磁灶山下临大江为海澄境其山产茶又东为虎岭路通镇海卫林木深阻旧多虎患明宏治三年知县王臣以文祭之患得息因改名麟山岭】太武山【在漳浦县东北一百余里髙千仭屹立海上东望大洋汪洋无际陟其岭则漳泉二郡皆在目中中多竒迹好事者列为十四景有小石城相传南越王建徳避汉兵保此亦名建徳城又有石塔名曰延夀髙数仭海中归舶望以为标】摩顶山【在漳浦县西北二十里山髙而圆洁其上平坦如佛顶然有水出东流经龟山之阴至于横口入马口溪】峡口山【在南靖县东十五里两山相夹如门双溪流经其中】鼓旗山【在南靖县南县之案山也内山圆如鼓外山展如旗俗呼扳旗山又湖山在县南双溪之南山下有湖】欧寮山【在南靖县北一里一名大帽山又名三鳯山后有五峰峙立端严峭拔周百余里】西天山【在南靖县东南二十余里一狮山列嶂如翠屏为郡之西】紫荆山【在南靖县西南二十五里五峯翠耸亦名五峯山中有龙潭祷雨辄应又西南有翠微山接平和县界草木蓊翳】铙山【在南靖县西北五里毎斜阳返照然有光其南曰宝珠山形圆如珠夹于铙山磨石之间山多怪石下有溪流回绕】浮山【在南靖县西北八十里接龙岩州界其山当路形如覆瓯与上下山不相连属如浮空然亦名浮邱山】罗侯山【在长泰县治后其东为新寨山东瞰大溪宋时设泰安砦因名其西为水晶山形如覆釡上产水晶稍北为重桂山又有登科山在县治前旧名竞秀又名来青县城壤地故盛而五山环列位置天设】天柱山【在长泰县东五十里东西南北有四石门又有石室石梯应潮泉暗水泉香炉峯海涛岩等二十竒宋曽循称为临漳第一胜处絶顶曰紫玉峯最髙环眺千里如襟带间】鼎山【在长泰县南五里接龙溪县界其山髙大圆如覆鼎絶顶有脐俗呼鼎脐山上有龙泰岩以当龙溪长泰二县之交故名】董奉山【在长泰县北五十里王存九域志州境有董奉山仙人董奉尝游此府志形如卓笔有丹灶棋枰琴室】鼓鸣山【在长泰县东北四十余里髙耸为邑之望下有洞风吹则成鼓声】曷山【在长泰县东北五十里雄峻少树木髙处有四十余顷流水成渠可引以灌溉一名吴田山】内方山【在长泰县东北八十里下有银矿明万歴二十七年中使奉命开采商徒猬集奸究乘机攘夺寻封闭】良冈山【在长秦县西北五十里为县主山其脊大石层列有龙须泉涌流不竭瀑布出焉有良冈岭髙危险峻亘十余里相近曰真应岩四面皆石嵯峨峻峭又临溪有金冈湖山出金沙】楼宅山【在平和县西数里以形如楼阁而名稍东曰岑山与东山遥对】横坑山【在平和县西与广东大埔县接界绵亘数十里险阻蓊翳又西北七十里有象湖山亦与大埔县接界旧皆为盗薮】天马山【在平和县南双峯矗起如天马驰骤为县治案山】长芦山【在平和县北十里为县之主山又北为卓凤山形如飞凤其耸然峙于东者曰东屏山有九岭亦名九禾岭】大峯山【在平和县东南一名大枋山邑之镇山也髙峻巉岩单络羣岫漳浦诏安海澄镇海卫诸山皆发脉于此自麓至岭可五十余里登陟一望逺近城邑悉在目前商船渡海毎以此山为表山有石峯十七其青云峯中可坐三十余人山背灵通岩劈立半山泉石竒胜泉潢四注画地成川髙山河上徐坑港头诸溪皆出于此又新岩山为为大峯山之别支中有铜鼓兠宝峰瑞云明月四岩】五牙山【在平和县东南九峯耸立如牙笏然产石一名山南胜县初置于此】鹅公髻山【在平和县东南陈溪村视众山独髙为漳浦海澄诏安饶平四县发脉之处】三平山【在平和县东南岩谷深邃诘曲﨑危登陟者必歴三险三平乃至其巅故名有龟蛇峯九层岩髙柯巅煎茶坞虎爬泉诸胜】洪瀬山【在平和县东北大溪所经】葵冈山【在诏安县东四十五里山势绵亘中有两小山相峙名相见岭有古关隘垒石而成宋为沿海道巡海所明万歴中以上湖后港诸村豪黠刼掠拨浙兵守之】余甘岭山【在诏安县东六十里盘亘旷邈为诏安漳浦接壤处旧时路出山巅明万歴二十五年知县夏宏改由山腰至今便之】川陵山【在诏安县东海滨半入海旧志俗传帝昺南渡将都南澳筑此为东京地遂缺陷为海今城堞尚存其峯青耸秀丽号为苏尖一名东山北去铜山营十里】大帽山【在诏安县东海滨势极髙耸旧末丞相陆秀夫扶帝昺泊舟于舟于此又有甘山在县东海中逺望山岭若小髻然天将风变幻不一四面皆海中有一井水独甘淡故名】良峯山【在诏安县西一里耸拔竒秀为县主山】赤坑山【在诏安县西三十余里攅聚若五星然新志谓之出卿山少北曰小篆山俗名犁头山嵯峨丛险为县要害】渐山【在诏安县少南五十里髙峭千仞顶分二峯中有潭深不可测西南巨室若屋庐然内有泉清冽逺近汲之山下有石屏书院为宋陈景肃讲学处】大南山【在诏安县南十五里两峯鋭秀俗名大尖小尖自山而西绵亘数十里若巨屏森立接于龟山】羊角山【在诏安县南十里府志石屏屹立旁一石双岐若羊角然中有石鼓石船鳌头研池风动石啸台诸胜西曰青云洞有三鲤石凤尾松】九侯山【在诏安县北二十五里九域志漳州有九侯山旧志九峯并列中有石门棋盘石天然桥诸胜其东为初稽山山半有三潭不竭上有巨石出泉清冽号玉泉】乌山【在诏安县北三十里与九侯相连东接檺林山峯头巨石嵯峨半插天表为邑后障或称为火焰山以其形尖耸如火也】沔州山【一名敏州山在诏安县东南悬钟所北海中众水滙处一邑关锁双峯髙峙苍翠如画】梅岭山【在诏安县东南三十里海滨逾岭为悬钟山去悬钟所十里旧时郡之洋舶实发于此原设安边公馆置捕盗主簿屯驻防卫嘉靖四十三年海贼吴平结巢于此都督戚继光追逐逺遁殱其余党筑为京观】龟山【在诏安县西南二十五里上有巨壑相传有龙潜焉又有石洞可容数十人少西为漳潮分界处】南澳山【在诏安县西南百余里接饶平县界砥柱海中周二百余里其山之逺者曰黄芒山长三十里为汛地要害又有猎屿山长二十里中可樵牧又有洋屿中多平田漳浦民杂处耕佃于此】九上落山【在诏安县东北十五里其山九上九下故名旧时路出北门为通道所经贼窃伏崖谷中时出剽掠嘉靖二十四年知县廖暹改由东门设东溪洋尾二渡即凤头山立凤头铺以民兵守之寇患始息】檺林山【在诏安县东北五十里山势巃嵸崖石林立与九侯连络为邑镇山有石屋数十处可容百人称十八洞明嘉靖末附山剧寇啸聚谷中天启中乌山贼起亦营此为别窟箐林峭险奸慝恒遁居焉】金溪山【在诏安县西北四十里一名金鸡山又二十里有六洞山二山聨接旧有银坑万歴中议开采居民岌岌惊变寻封闭】吴养山【在海澄县东十里许下揖海门上障南溪逶迤叠耸聨亘数处稍北支峯曰槐浦山】席帽山【在海澄县南七里髙耸圆秀状如席防两旁有翅一名笔架山其西为常春山林麓葱蒨拱揖县治】文圃山【在海澄县北隔江与同安县接界世谓此山下多文士故名四面圆秀一名十八面山】大岩山【在海澄县北周回绵亘二十余里三面临海其上有岩】鹿石山【在海澄县东南一名独石山雄峭壁立顶石巉岩多蚝殻相传以为海潮至此】云葢山【在海澄县东南十余里云气常覆其上故名上有室可容百人悬崖有泉沸出曰卓锡泉】儒山【在海澄县西南二里县之主山也圆秀特起俗呼为祭前山】南岐山【在海澄县西南十五里南溪之水自檺浔而下大海之水自浮宫而入至此防合倒流纡延而分绕于邑内亦名倒港山】渐山【在海澄县西南耸起髙峯雄大尖秀拥峙水口山下人民辐辏其东为吴山面绕南溪飞鵞寨卓立其上】太平岭【在龙溪县南十里岭道平坦又三十里为九龙岭两山夹峙中萦石磴凡十里许路通湖广巡司在焉】新岭【在龙溪县西北天宝山西石磴盘回十余里路通安溪龙岩漳平三县旧设亭障其上】揭鸿岭【在龙溪县西北四十里路通安溪大田上有营头亭下有唐屯军营故址府志汉唐时西北向长安故道皆由此行】华峯岭【在龙溪县西北五十里一名龙头岭髙千余丈累磴凿石以梯行人北溪之流经其下滩瀬麤恶怪石巉岩有三硿二花之名舟楫不通上下皆逾岭溪旁有石状如龙头因名】玳瑁岭【在龙溪县天宝山东北髙百丈亘三十余里接长泰县界为郡北之屏障】盘陀岭【在漳浦县西南三十里梁山之西丛薄崎峻盘亘可十里为入潮广要隘】朝天岭【在南靖县西北百里当漳平龙岩两县界山最髙耸四时云雾接天又长泰县东南三十里亦有朝天岭东连天柱西接金鸡双髻旧为入京之道因名】峯苍岭【在南靖县东北十六里即府界天宝山之西麓也石磴盘回上有亭及公馆】黎壁岭【在长泰县西北六十余里崖壁陡絶又鸬鷀岭亦名大鸬鷀在良冈山隔口有隘】磨鎗岭【在长泰县东北接安溪县界上有巡检坪相传为旧巡司址】琉岭【在诏安县西南分水关之右与大南山相接形如列屏路通广东柘林寨】龙门岭【在海澄县北上有石髙十余丈旧志宋末文天祥奉少帝南奔道经此】赤石岩【在平和县西三十里岩石千仞耸立双溪水旁为县水口雄镇】鱼肠屿【在漳浦县东南三十里海中又有竹屿石城屿菜屿将军屿大桑小桑大潵小潵等屿】圭屿【在海澄县东北屹立海中状如龟浮水面亦名龟屿俗又名鸡屿明隆庆六年尝议移海门濠门二巡司于此筑城八面以象八卦名曰神龟负图后废万歴四十五年重筑石城广二百余丈设兵防守天启二年红夷巨舰由鹭门入迫圭屿知县刘斯□又筑铳城数垜后皆为贼所燬屿遂荒废又有钱屿木屿与圭屿相望刘斯□皆尝筑铳城以守之】嵩屿【在海澄县东北与中左所相对旧志宋末少帝浮舟经此遇诞辰羣臣搆行殿呼嵩行礼故名遗址犹存】长屿【在海澄县东北去语屿濠门甚近三面临海居民数百家有土堡】胡使二屿【在海澄县东北海门上下延袤数里俗呼为海门东北山先是居民凭海盗乱明正统中太守甘瑛奏移其民墟其地】白叶洞【在诏安县西少北六十里接饶平县丛山峻崖贼倚为巢有白叶洞水下流入东溪】大海【在府境东南西三面龙溪漳浦海澄诏安四县皆列海壖元和志去龙溪县五十四里南接海澄西接漳浦诏安东北接泉州府界】九龙江【一名龙溪自龙岩州漳平县流入龙溪县界经九龙山因名九龙江其下流一名栁营江又东南分为二派入海澄县由港以注于海】栁营江【在龙溪县南四十里唐时宿重兵于此因号栁营有桥曰虎渡桥为漳南第一形胜】漳江【源出平和县大峯山东南流入漳浦县又东南入海新唐志漳州以南有漳水而名方舆胜览漳江在梁山下府志源出平和县界曰西林溪南流过云霄镇城之北亦名云霄溪又南流而东纳梁山以南诸水至古雷山南铜山所北入海】黄如江【亦名鸿如江在漳浦县东五十里源出龟山之阳南会灶山水由井尾澳入海近设鸿江营以此为名杜佑通典漳州东南至黄如江一百里】港口江【在海澄县北自龙溪县流入即九龙江下流也自县以西北诸水悉由此入海亦名港口大溪中有许茂乌礁紫泥三洲】天宫溪【在龙溪县西北三十余里源出天宫山下入龙溪亦曰天宫大瀬为漫潭之上流中有石漈髙丈余其水倾泻潭中激成水泡自厎滚出水面泡散有声如击鼓次第不停俗谓之更鼔水】苦竹溪【在龙溪县西北二十余里源出龙岩界歴南靖县入南溪九域志州有苦竹溪】九曲溪【在漳浦县西源出盘陀北麓曰盘陀溪北流十里滙白沙蔡陂内湖诸水为九曲溪合于大溪】绥安溪【在漳浦县南四十里源出县界东流入海又有温源溪在县西南两泉并出一微暖一极热合流入县前溪】北溪【在漳浦县北一出罗山阴白鹤岭一出罗山阳至罗山合流入南溪】三团溪【在南靖县西一百三十里源出汀州府永定县界入大溪又深渡溪在县西北五十里源出龙岩县界入小溪】双溪【在南靖县南一曰大溪自平和县流入一曰小溪源出龙岩县界歴金山涌口亦名涌口溪至县南与大溪合曰双溪东流出夹口又东入龙溪县界为南门溪亦曰南溪】马洋溪【源出长泰县东洪岩林有二源合流南入龙溪县界合北溪】髙层溪【源出安溪县界流经长泰县北四十里入溪县界合北溪又龙津溪亦出安溪县界流经长泰县合青坑内方□林口芹果洋山诸溪水入龙溪县界合北溪】髙山溪【在平和县东亦曰琯溪源出大峯山东北流曰溪口溪又东出洪瀬入南靖县界为大溪土人呼为髙坑石神溪盖即古石塍溪之讹也通典漳州西北至石塍溪一百五十里】南溪【一名李澳川自平和县东流经漳浦县南又东流入海澄县西南滙渐山檺浔诸水入于海府志南溪有二源一自平和五寨一自南靖龙岭曰﨑溪合流至漳浦县西合九曲溪又经县南为南溪又东合北溪又东至县东为鹿溪溪又东由六鳌所入海】东溪【源出平和县大峯山南流入诏安县西北界亦名站前溪小篆溪自南耒防樊沙溪自北来防又西南受白叶洞水又南过县城东折而西至南山横岭渡入海】马口溪【源出平和县三平山百丈漈东北流经漳浦龙溪二县界又东流入海澄县入海】徐坑溪【源出平和县大峯山南流为合溪又南入诏安县东为东溪】河上溪【在平和县东南源出大峯支麓东南流经西林为西林溪又南入漳浦县界即漳江之上源也】大陂溪【在诏安县东四十里出县北马洋山东南流至大陂南抵渐山入海】港头溪【在诏安县西源自长坑五斗至港头防湖水又至象头入海】走马溪【在诏安县东南五十里海滨距悬钟梅岭俱二十里乃海水之条入者非淡水溪也内有东澳为海口藏风之处】文山港【在龙溪县东南二十里有前后二港前港由北江入后港由洋西渡入南接龙漈水又东南分为福河锦江云梯三港其流颇长溉田万顷】流冈港【在龙溪县东北十五里东通翁建港接九龙江西通东港接南溪溉田万顷】官港【在龙溪县东四十里上通栁营江下通石美长三十里灌田二百余顷】卢沈港【在海澄县西石马镇东上接南溪下通海口三洲溉田万顷稍东又有普贤港上通龙溪九十七坑之水入海】月港【在海澄县西南接南溪东北通海潮其形如月故名】新河【在南靖县北明隆庆六年知县曽球濬长三里许引大溪水溉田万顷】西湖【在龙溪县西方舆胜览西湖泉极甘美可辟瘴疠府志在县西厢发源自金仙院南流折而东遂潴为湖宋绍兴中填塞几平又漳浦县西亦有西湖宋嘉定八年令赵师缙间】鉴湖【在漳浦县东五十里周二里水清如鉴相传其穴通海】峯苍涧【在南靖县东北五里源出峯苍岭南流入双溪】龙潭【在漳浦县南广五六丈约二里达南溪又诏安县西有龙潭周回六七里其深不测祷雨多应灌田数百亩】海子潭【在南靖县西三里深渡涌口二溪滙流于此磨石宝珠两峯对峙如壁一港如门渊深莫测】溪东陂【在诏安县西北明洪武二十七年筑又有小篆金溪等陂皆嘉靖间筑溉田二千余顷】广济陂【在海澄县东宋郡守傅伯成筑石为堰袤一百三十丈溉田千有余顷】太保陂【在海澄县西县地本海卤宋时都官郎谢伯宜始筑以成田绍兴中有陈香者复引一十都九十九坑之水注于九都侯山筑陂开圳长三千余丈导以灌田遂成沃土香官太保故名】
  </div>
  <div class="pagination">
   <a href="大清一统志_page148.html">
    上一页
   </a>
   <span>
    ...
   </span>
   <a href="大清一统志_page144.html">
    144
   </a>
   <a href="大清一统志_page145.html">
    145
   </a>
   <a href="大清一统志_page146.html">
    146
   </a>
   <a href="大清一统志_page147.html">
    147
   </a>
   <a href="大清一统志_page148.html">
    148
   </a>
   <span class="current-page">
    149
   </span>
   <a href="大清一统志_page150.html">
    150
   </a>
   <a href="大清一统志_page151.html">
    151
   </a>
   <a href="大清一统志_page152.html">
    152
   </a>
   <a href="大清一统志_page153.html">
    153
   </a>
   <a href="大清一统志_page154.html">
    154
   </a>
   <span>
    ...
   </span>
   <a href="大清一统志_page150.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
