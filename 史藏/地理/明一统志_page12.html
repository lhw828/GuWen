<!DOCTYPE html>
<html>
<head>
    <meta charset="UTF-8">
    <title>明一统志 - 第 12 页/共 66 页</title>
    <style>
        body {
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
    </style>
</head>
<body>
    <h1>明一统志 - 第 12 页/共 66 页</h1>
    <div class="content">　　仙释二张仙翁【一名崇真本州人一名道温京兆人同居州西上町社脩真观偕出东游海岛遇刘长生宻传妙法复归结茆于此既相继坐蜕瘗之同穴人传皆仙去云】










　　明一统志卷二十一
<史部,地理类,总志之属,明一统志>
　　钦定四库全书
　　明一綂志卷二十二
　　明　李贤等　撰
　　山东布政司
　　山东古青兖二州地汉置青州部刺史领北海济南齐琅琊东莱五郡高宻胶东淄川城阳四国又置兖州部刺史领东泰山济隂平原清河渤海千乗七郡东平一国后汉刺史如故兖治昌邑青治临淄唐置河南河北二道采访处置使而河南治汴河北治魏以青兖诸郡分焉宋置京东东路京东西路河北东路三安抚司并以守臣兼领元以山东直省部置山东东西道宣慰司治益都又置山东东西道肃政亷访司治济南本朝置山东等处承宣布政使司领济南兖州东昌青州登州莱州六府置山东都指挥使司领济南青州左登州大嵩济宁东昌宁海灵山成山平山鳌山靖海安东威海莱州临清十六卫东平肥城胶州诸城滕县五所又置山东等处提刑按察司分济南东兖海右三道兼察诸府州卫所布按二司俱治济南都司初治青州后亦迁治济南云济南府【东至青州府临淄县界二百五十里西至东昌府茌平县界一百四十里南至兖州府宁阳县界三百里至直河间府景州吴桥县界三百十七里自府治至京师九百里至南京一千八百五十里】
　　【粮八十五万一千六百石零】
　　建置沿革禹贡青州之域天文危分野春秋战国并为齐地秦属齐郡汉初属齐国文帝分置济南国景帝改为济南郡东汉仍为国俱治东平陵晋移治歴城刘宋割青州西部于此侨立冀州后魏改为齐州兼置济南郡隋初置郡存州后改为齐郡唐复为齐州天寳初改为临淄郡寻改为济南郡乾元初复为齐州宋陞为兴徳军又陞为济南府金因之元改为济南路本朝复改为济南府领州四县二十六
　　歴城县【附郭古齐歴下城汉置歴城县属济南国晋属济南郡初郡治东平陵城后移治于此隋初罢郡以县属齐州唐以平陵县省入宋金元仍旧本朝因之编户九十八里】章丘县【在府城东一百一十里春秋时齐髙唐邑汉为阳丘县地属济南郡东汉省北齐移髙唐县治于此隋改为章丘县唐初属谭州贞观初州废以县属齐州宋增置清平军金废军以县属济南府元仍旧本朝因之编户一百三里】邹平县【在府城东北一百八十里古邹侯国汉置邹平县属济南郡晋为邹县属乐安国后废隋复置属齐州后废唐复置属谭州贞观初州废属淄州宋景徳初徙治废济阳城金仍旧元属济南路本朝因之编户五十七里】淄川县【在府城东二百三十里本汉般阳县属济南郡东汉属齐国晋汉刘宋置东清河郡及贝丘县北齐罢郡以县属齐州隋置淄州改贝丘为淄川县后州废唐初复置淄州宋金因之元改淄州为淄莱路后改般阳路以县属倚郭本朝洪武初改路为淄川州以县省入寻又改州为县属济南府编户六十里】长山县【在府城东北二百里本汉济南郡于陵县地刘宋于此侨置广川郡及武强县北齐改广川为东平原郡隋初废郡后改武强为长山县属齐州以县有长白山故名唐初属邹州后属淄州宋金因之元属般阳路本朝改今属编户六十三里】新城县【在府城东北三百二十里本唐宋以来长山县地元初因其地民众始置城邑曰新城属淄州后属般阳路本朝改今属编户四十五里】齐河县【在府城西五十里本汉平原郡祝阿县地宋始为镇金大定中置为县属济南府元属徳州本朝改今属编户二十七里】齐东县【在府城东北一百八十里本汉济南府邹平县地宋置齐东镇金时刘豫于此置夹河巡检司元初置齐东县属济南路至元初改属河间路本朝改今属编戸五十五里】济阳县【在府城北九十里本北齐长乐县地隋改曰髙苑县属齐州唐析置济阳县以在济水北故名元和中省入髙苑县属淄州金复析临邑章丘二县地置济阳县属济南府元仍旧本朝因之编户五十八里】禹城县【在府城西北一百里周为祝国秦属齐郡汉置祝阿县属平原郡晋属济南郡隋属齐州唐改为禹城县因县有禹贝丘故名后徙今治宋金俱属济南府元属曹州本朝改今属编户五十六里】临邑县【在府城北一百五十里本汉旧县属东郡晋属济北国刘宋属东魏郡隋属齐州唐属谭州又属齐州元和中析置归化县属徳州太和初以归化省入临邑宋徙治孙耿镇属济南府金因之元属河间府本朝改今属编戸三十二里】长清县【在府城西南七十里本汉卢县地属泰山郡晋属济北国隋置长清县属济州因界内清水为名唐属齐州元和中以析置山茌县省入宋初因之至道初徙今治元属泰安州本朝改今属编户四十四里】肥城县【在府城西南一百六十里古肥子国汉置县属泰山郡东汉省入卢县宋置碻磝戌后属济北郡后周置肥城县隋属济州唐属东泰州贞观初省入博城属兖州宋省入平隂县金因之元复置属济宁路本朝改今属编户三十里】青城县【在府城东北二百二十里本临邑宁津二县地旧名青平镇元于此置青平县属济南路中綂间改属陵州至元初改属河间路本朝洪武初省入邹平齐东二县十四年又置属济南府编户三十三里】陵县【在府城西北二百四十里汉安徳县地属平原郡晋析置安陵县隋又析置将陵县属平原郡唐属徳州五代周以安陵县省入将陵宋属景州又属永静军金属景州元陞为陵州属济南路后属河间路本朝改为县徙治徳州故城编户三十二里】泰安州【在府城南一百八十里汉为奉髙及愽县地属泰山郡隋废郡改奉髙曰岱山愽曰汶阳后又改汶阳曰愽城以岱山省入唐于县置泰州后废改愽城曰干封宋徙县治于此又改奉符县金置泰宁军又改泰安军寻改为州元初属东平路后省部本朝属济南府以奉符县省入编户九十七里领县二】新泰县【在州城东南一百八十里本汉泰山郡东平阳县地晋泰始中置新泰县属泰山郡后属东安郡后魏属泰山郡隋属琅琊郡唐属莒州后属沂州金属泰安州元省入莱芜县后复置本朝因之编户二十一里】莱芜县【在州城东一百二十里春秋时为夹谷地汉置莱芜县属泰山郡魏移治嬴县隋属鲁郡唐属淄州寻省入愽城县后复置属兖州宋因之又増置莱芜监金废监以县属泰安州元仍旧本朝因之编户四十二里】徳州【在府城西北二百八十里本秦齐郡地汉析置平原郡治平原县东汉及魏晋俱为平原国后魏改为郡又置安徳郡隋置徳州复为平原郡唐置徳州寻改平原郡乾元初复为徳州治安徳县五代晋移治长河县宋复移治安徳元因之本朝洪武初省安徳县入州寻废旧治为陵县而徙州治陵县城编户三十四里领县二】德平县【在州城东一百六十里汉为平昌县属平原郡东汉改曰西平昌后魏复名平昌省鬲重平二县入焉隋属徳州唐以般县省入五代唐改为德平县宋省入安徳县元符初复置属徳州金元仍旧本朝因之编户四十一里】平原县【在州城东南一百二十里汉置县为平原郡治所东汉改郡为国后魏徙郡治聊城而于县置东青州寻废州以县属安德郡隋属冀州寻改属德州唐属齐州寻复旧属五代宋金元俱仍旧本朝因之编户四十六里】武定州【在府城东北七十里秦为齐郡地汉为平原渤海二郡地三国魏分置乐陵郡晋为乐安乐陵二国地隋置隶州治阳信县后罢唐复置治乐陵又移治厌次天寳初改为乐安郡乾元初复为州五代梁徙治城东南宋复徙于此元置濵隶路后改隶州属济南本朝洪武六年改为乐安州以厌次县省入宣德元年改为武定州编户九十八里领县四】阳信县【在州城北四十里汉有阳信县属渤海郡三国魏为乐陵郡地隋以渤海郡治阳信县唐省县后复置属乐安郡宋属隶州徙州及厌次县于阳信县界而于古厌次城复置阳信县金元仍旧本朝因之编户七十里】海丰县【在州城东北六十里本汉阳信县地隋置无隶县唐省县入阳信后复置属沧州五代周置保顺军宋仍为县属沧州元省入乐陵县后复置以其地之半属沧州本朝洪武八年改为海丰县编户四十三里】乐陵县【在府城西北九十里本汉富平县属平原郡晋于县置乐陵国后魏改国为郡隋初郡废以乐陵县属沧州唐属乐安郡后改属沧州自唐以来徙治不一宋始徙今治金元因之本朝改今属编户五十六里】商河县【在州城南一百二十里本汉县属平原郡又为后魏千乗郡隰沃县地北齐省隰沃入商河后废隋复置商河县属沧州唐属德州又改属乐安郡宋金元皆属隶州本朝改今属编户六十八里】濵州【在府城东北三百五十里春秋时齐地汉为千乘郡地晋属乐陵国隋属渤海郡唐属乐安郡五代唐置盐务汉改赡国军周改濵州治渤海县元合隶州为濵隶路至元初复为州本朝洪武初以渤海县省入编户七十八里领县二】利津县【在州城东六十里本渤海县之永利镇金明昌初置利津县属濵州元仍旧本朝因之编户四十里】霑化县【在州城西北六十里本渤海县地宋析置招安县属濵州熈宁中省为镇元丰初复置金改为霑化县仍属濵州元仍旧本朝因之编户二十四里】蒲台县【在州城南三十里汉为湿沃县属千乘国隋属沧州后改为蒲台属渤海郡寻省唐复置属淄州五代周属濵州宋省入渤海县金复置仍属濵州元属般阳路本朝仍属濵州编户五十九里】
　　郡名济南【汉名】
　　形胜南有泰山之固【田肯説汉髙帝夫齐东有琅琊即墨之饶南有泰山之固西有浊河之限北有渤海之利】慿负山海【杜氏通典慿负山海擅利渔盐太公用之而冨人管仲资之以兴伯】北枕鬲津西临漳水【德州志】介山东两路之间最为冲要【金史古纲传】地险于海【郡国志地险于海故曰濵州】有崇山巨浸【元程文遂闲堂记】
　　风俗俗多织作【汉书地理志太公以齐地负海泻卤少五谷乃劝以女工通鱼盐之利而人物辐辏故其俗多织作氷纨绣绮纯丽之物号为冠帯衣被天下】士务功名【同上太公治齐修道术贵有德赏有功至今其士好经术务功名阔逹而足智其失夸奢朋党言与行谬虚诈不情】习尚淳厚民皆务本【隶州志】敦厚阔逹多大节【元程文遂闲堂记】
　　山川歴山【在府城南五里即舜耕处汉郑谓歴山在河东宋曽巩尝辩其非见齐州二堂记】庙山【在府城东一十里上有舜庙故名或作妙山非是】华不注山【在府城东北一十五里一名金舆山虎牙杰立孤峯特起下有华泉左传齐晋战于鞌齐师败绩晋逐齐侯三周华不注即此唐李白诗昔我逰齐都登华不注峯兹山何峻秀緑翠如芙蓉潇洒古仙人了知是赤松借余一白鹿自挟两青龙含笑凌倒影欣然愿相从】奎山【在府城西南一十五里上有神祠祷雨辄应】药山【在府城西北一十五里产阳起石故名上有蜘蛛石下有虾防石】鹊山【在府城北二十里俗云每嵗七八月间乌鹊翔集于此乂云扁鹊尝于此炼丹宋曽巩诗一峯孤起势崔嵬秀色挼蓝入酒杯灵药已从清露得平湖长泛宿云回翰林明月舟中过司马虚亭竹外开我亦退公思蜡屐防看归路送人来】函山【在府城南二十里泰山之北麓又名卧佛山酉阳杂爼齐郡函山有鸟名王母使者汉武登此得玉函寻化为白鸟飞去即此】鲍山【在府城东二十里世传鲍叔牙管仲分金于此山下有鲍城盖叔牙食邑宋曽巩诗云中一防鲍山青东望能令两眼明若道人心是矛防山中那得叔牙城】龙洞山【在府城东南三十里一名禹登山上有东西二洞翠屏崖三秀峯独秀峯龙神洞下有黒龙潭悬珠泉】石固寨山【在府城南五十里下有渴马崖南有瓢峯鳯凰山西有丁公岭东有虎山上有脩真观】黄山【在府城西南六十里山周如城岱隂诸水奔流至山西汇而为池伏流至城西而出为趵突泉】女郎山【在章丘县南七里齐记云章亥有三女溺死此故名】黉山【在章丘县东二十五里一名黉堂岭连淄川邹平二县界三齐畧云郑刋注诗书于此上有古井生草似薤人谓之郑公书帯草山下有堂宋范仲淹尝逰学于此】乐盘山【在章丘县南二十七里齐记云下有乐盘城即平陵王与章丘侯饯送之地】龙盘山【在章丘县南二十八里三齐记殷末周初有龙潜于此上有神迹祠相传姜嫄所履者】东陵山【在章丘县南二十八里龙盘山相近盗蹠死处南有蹠墓】鸡山【在章丘县西南四十里昔有鸡鸣其上之者获一石洁白如玉下有防桞泉】湖山【在章丘县南五十里下有小山俗名一品山有翁婆庙祷雨辄应】虎门山【在章丘县西南六十里石崖中断若门故名】大峪山【在邹平县西南一十五里中广而幽深】梓橦山【在淄川县东一十里上有鬼谷洞】夹谷山【在淄川县西南三十里旧名祝其山其阳即齐鲁防盟之处萌水源发于此】长白山【在长山县西南三十里山跨邹平县西南一十里又名防仙山山有峯孤秀盘鬰独压众山抱朴子长白乃秦山之副岳绣江源发于此山髙二千九百丈周六十里云雨长白故名上有醴泉寺即范仲淹读书处】太湖山【在长白山南上有石室并败淡船记云尧时物也】隔马山【在长清县东南六十里左传晋师伐齐齐侯御诸平隂以阍人夙沙卫殿殖绰郭最曰子殿国师齐之辱也予代子殿卫怨二子遂杀马于隘以塞道欲使晋师得之故名其东南三里许有潭清澈嵗旱取水祷雨】青崖山【在长清县东南六十里崖谷常青故名金末严实尝挈家避兵于此】方山【在长清县东南九十里四面方正故名齐乗云疑即水经之玉符山也上有六泉曰黄龙白露独孤防鹤卓锡石】金牛山【在肥城县西一十里一名鬰葱山南有池世传龙潜其中】陶山【在肥城县西三十里连平隂县界范蠡浮海出齐间行止于此】鳯凰山【在肥城县西南四十里世传汉章帝时鳯凰集于此】孝堂山【在肥城县西北六十里上有石室世传郭巨母之所】泰山【在泰安州北五里即东岳岱宗也舜东巡狩至此其山屈曲盘道至絶顶髙四十余里有石表东岳庙封禅坛又有山峯东曰日观鸡鸣时可见日西曰秦观可望长安又西曰越观可望防稽又有东西二天门望秦独秀鸡笼老鸦狮子莲花悬石诸峯百丈马棚鹁鸽诸崖石经石壁鄷都桃花诸峪回马鴈飞黄岘思乡诸岭牛心龙口试劒龙纹虎阜诸石迎阳吕公诸洞玉女王母白鹤白龙诸池又有明月嶂登仙台下有东西中三溪山之隂又有青帝观大云寺唐杜甫望岳诗岱宗夫如何齐鲁青未了造化钟神秀隂阳割昏晓荡胷生层云决眦入归鸟会当凌絶顶一览众山小其他峯峦谿洞之秀古昔帝王封禅之名与夫名士登覧题咏之胜不可殚记】亭禅山【在泰安州西南五里一名蒿里山上有蒿里祠宋真宗封泰山禅此上有社首坛】徂徕山【在泰安州东南四十里上有紫波池玲珑山独秀峯天平东西三寨下有化鹤湾】石闾山【在泰安州南四十里汉武帝封泰山禅此】介丘山【在泰安州南五十里】亭亭山【在泰安州南五十里汉书钜平县下有此山】梁父山【在泰安州东南一百一十里汉尝以此山名县】云云山【在梁父山之东已上三山皆古帝王所禅之山】曝书山【在新泰县北五里俗传昔有道士曝书于此】五峯山【在新泰县东北一十里下有寳泉寺】鼇山【在新泰县东一十里西有孚泽庙庙左右有齐鲁二王祠】龙亭山【在新泰县东三十里下有龙池池上有庙】宫山【在新泰县西北四十里连莱芜县界泰山之左翼也旧名小泰山上有云衢岫东有毬杖壑西有氷寨溪五云涧西北有千人洞宋尝曽记云汉武帝易小泰山为宫山封三峯为义山其义山之地曰黄岭下有洞深逺不可测】法云山【在新泰县西四十五里南有正觉院西有刘杜泉】大石山【在莱芜县东南一十三里出鐡及大石】仙人山【在莱芜县南二十里世传安期生尝脩炼于此】隂凉山【在莱芜县北三十里产铜矿】基山【在莱芜县东五十里上有洞真观】原山【在莱芜县东五十里连淄川县界今名岳阳山淄水出其隂汶水出其阳】马谷山【在海丰县北八十里一名大山中有洞深广二丈余】骝山【在海丰县北一百二十里一名小山】云髙山【在淄川县东南二十五里】龙堂洞【在章丘县东南八十里洞髙如半空寛如广厦深不可测石壁上有佛像四卜余旁有繋龙柱及卧龙遗迹又县西南六十里龙洞山亦有龙洞内有石盆泉四时不竭】虎头崖【在邹平县东南黄山之巅】仙台岭【在府城南七十里世传汉武帝于此望祀蓬莱岛】苍龙峡【在淄川县西南八里】海【濵州及利津霑化海丰三县之地皆滨海】大清河【即济水之故道自兖州府东北流经本府长清齐河歴城济阳齐东武定青城濵蒲台利津等州县界入海】小清河【一名泺水即济之南源源发府城西趵突泉东北经章丘邹平新城县界入海】淯河【一名绣江源发章丘县防仙山合百脉泉及东西二麻湾泉西北汇为白云湖北流入小清河】漯河【在章丘县东北七里源出长白山西北流入小清河】孝妇河【在淄川县西门外源出益都县笼溪水合泷萌二水北流经长山新城县界入小清河】汶河【其源有三一发泰山之旁仙防岭一发莱芜县原山之阳一发莱芜县寨子村至泰安州静封镇合焉名曰堑汶西南流与徂徕山之阳小汶河合又西南流注洸河入济按水经有五汶北汶嬴汶紫汶浯汶牟汶名虽有五而其流则同】漕河【在泰安州南五十里源发淳于野西南合本州济河入汶】卫河【在德州城西本卫漳黄河诸水合流自东昌府武城县界入境北经河间府界入海东南漕运啇贾賔旅与凡外吏朝贡皆由于此】大明湖【在府城内西北隅源出舜泉其大占府城三之一由北水门出与济水合弥漫无际遥望华不注峯若在水中盖歴下城絶胜处也又名西湖宋曾巩诗湖面平随苇岸长碧天垂影入清光一川风露荷花晓六月蓬瀛燕坐凉沧海桴浮成旷荡明河槎上更微茫何须辛苦求人外自有仙乡在水乡】濯缨湖【在府城内都司西北本名灰泉合北珍珠散水濯缨朱砂诸泉皆汇于此周广数畆元宪使竹希仁改今名】鹊山湖【郡志泺水自大明湖东北流注华不注山下汇为鹊山湖又东北入于济伪齐刘豫自城北之东行为小清河而水不及鹊山湖矣唐李白泛湖诗湖阔数千里湖光摇碧山湖西正有月独送李膺还】白云湖【在章丘县西北周围五十里俗名刘郎中泊】耿家陂【在长清县西北三十五里周二十里】普济渠【在莱芜县西北一十五里唐开元中县令赵建盛开】巨合水【在府城东七十里东源曰榆科泉西源曰江水泉北流各五里许合流入小清河】般水【一名头河源发淄川县南一十五里北流分为二俱入孝妇河】泮水【源发泰山分水岭合三溪水东北流入于汶】萌水【一曰明水源发淄川县甲山东流入泷水】黄龙湾【在海丰县北七十里乆旱不涸】郎公井【在府城西南三里西龙洞山上有郎公寺及郎公井】圣井【在章丘县南危山之顶穿石而成汲不竭存不盈又邹平县西南亦有圣水井遇旱祷雨皆应】上方井【在章丘县东二十里常流不竭去一里许有下方井常盈不流】无隶沟【在海丰县西北十五里东与鬲津河合唐刺史薛大鼎因故道防之逹海以通鱼盐之利今淤塞】华泉【在华不注山内齐乗云济南名泉碑论七十二泉逺至中宫灵岩诸泉具载而华不注之华泉明水镇之明泉皆失不取况其名亦未雅称盖残金俗笔也】趵突泉【在府城西一名爆流源出山西王屋山下伏流至河南济源县涌出过黄河溢为荥西北至黄山渴马崖伏流五十里至城西出为北泉或以糖验之信然会诸泉入城汇为大明湖流为小清河济南名泉七十二爆流为上金线珎珠次之其余皆不能与三泉侔矣元赵孟頫诗泺水发源天下无平地涌出白玉壶谷虚只恐元气泄嵗旱不愁东海枯云雾润蒸华不注波涛声震大明湖时从泉上濯尘土水云满懐清兴孤张养浩诗物平莫如水陻阻乃有声云胡在坦夷起立若纷争无乃沧海穴泄漏元气精不然定鬼物搏激风涛惊】金线泉【在府城西石甃方池泉乱发其下东注城壕澄澈见底波心南北有金线一道起水面曽巩诗玉甃常浮灏气鲜金线不定路南泉无风到底尘埃尽界破氷绡一片天】珍珠泉【有二南珍珠泉在府城内鐡佛巷街东今淤塞北珍珠泉在都司西北白云楼前泉右有刘氏泉左有溪亭泉】舜泉【在府城内舜祠下又名舜井曽巩诗山麓旧耕迷故垄井榦余汲见飞泉清涵广陌能成雨冷浸平湖别有天】杜康泉【在舜祠西庑下世传杜康于斯泉酿酒或以扬子江水并惠山泉称之一升重二十四铢是泉二十三铢】百脉泉【在章丘县南三十里百脉俱发故名曽巩云歴下诸泉皆岱隂伏流所发西则趵突为魁东川百脉为冠】浄明泉【在百脉泉西北俗呼为东麻湾泉其水至洁可以洗目退昏翳其西有西麻湾泉俱北流入淯河】白鹤泉【在泰山悬崖下泻出宛如垂练】水泉【在泰山悬崖飞泻缕缕如帘】玉泉【在新泰县北一十五里水色如玉故名】寳泉【在新泰县东北二十里其水澄清若镜故名】瑶池【在泰山下水极清味甘美俗号王母瑶池】白龙池【在泰山下寛广数寻深不可测上有龙祠祷雨輙应】玉女池【在泰山巅一名圣水池】饮马池【在都司后前有白云楼今废楼后有白云泉】芙蓉隄【在文庙东俗呼为叠道】陈公隄【在德州东五里西南接东昌府界宋陈尧佐守滑时筑之以障黄河故名】
　　土产云母石　阳起石　白礓石　鹅管石【俱歴城县出】石钟乳　紫石英　石【俱泰安州出】泽防　三棱草【俱歴城县出】防风【章丘县出】苍术　桔梗【俱新泰县出】半夏【长清县出】盐【濵州出】铜　鐡【俱莱芜县出旧有冶今废】丝【章丘邹平二县出】
　　藩封德王府【府城内成化三年建】临胊王府　宁海王府　临清王府【俱同城】
　　公署都转运盐使司【在府治东洪武元年建】济南卫【在府城内西南隅洪武十九年建】直德州卫【在府治西洪武九年以千戸所改建】直德州左卫【在州治西北永乐五年建】直武定州守御千户所【在州治南洪武元年建为乐安千户所宣德元年改为武定】肥城守御千户所【在县治西洪武二十一年建】
　　学校济南府学【在府治西北洪武二年因旧重建内有瀛州环碧二亭】泰安州学【在州治东宋开寳间建本朝洪武初重建】德州学【在州治东洪武十年自州治西徙此】武定州学【在州治东宋崇宁初建本朝洪武三年重建】濵州学【在州治东南洪武二十八年建】歴城县学【在府治东北旧在府治东成化十四年徙置于此】章丘县学【在县治西南洪武三年因旧基建永乐十六年重修】邹平县学【在县治东南洪武初建】淄川县学【在县治西南本元般阳路本朝洪武三年改为县学】长山县学【在县治东南宋绍圣初建本朝洪武二年重建】新城县学【在县治东元至正间建本朝洪武初重建】齐河县学【在县治东洪武三年因旧重建】齐东县学【在县治东元大德中建本朝洪武十四年重建】济阳县学【在县治南金大定间建元大德初重脩】禹城县学【在县治东元至元间建本朝洪武六年重建】临邑县学【在县治东南洪武三年建】长清县学【在县治东南宋天禧间建本朝永乐中重建】肥城县学【在县治东洪武四年建】青城县学【在县治东元至元间建本朝永乐五年重建】陵县学【在县治东洪武十四年因元德州学基重建】新泰县学【在县治东元至元间建本朝洪武三年重建】莱芜县学【在县治东宋崇宁间建本朝洪武十一年重建】德平县学【在县治南元至元间建本朝洪武七年重建】平原县学【在县治东南元至元建本朝洪武三年重建】阳信县学【在县治西】海丰县学【在县治东南俱洪武三年建】乐陵县学【在县治西洪武十年建】商河县学【在县治东洪武三年建】利津县学【在县治东永乐八年建】霑化县学【在县治东南洪武三年建】蒲台县学【在县治东北元元贞间建本朝洪武正綂间重脩成化十五年迁今地】
　　书院闵子书院【在府治东五里闵子墓前元建设山长】伏生书院【在邹平县东北一十八里元主簿扬温建伏生名胜】泰山书院【在泰安州北五里宋孙明复讲道之所石守道有记】
　　宫室白云楼【在府城内都司西北后有白云泉】懐范楼【在长山县金时建谓思范仲淹也有泰和中碑刻】静化堂【在今布政司即旧济南府治曽巩诗脩檐防防皆成隂行尽松篁一径深好鸟自飞还自下白云无事亦无心客来但饮平阳酒衙退常携靖节琴世路人情方扰扰一逰须抵万黄金】竹溪六逸堂【在徂徕山西北□石峯下唐天寳间孔巢父李白韩准裴政张叔明陶沔居于此有金翰林承防党懐英撰碑石刻】读书堂【在章丘县黉山上宋范仲淹读书于此】歴山堂　泺源堂【俱在歴山之隂泺水之上宋曾巩守齐州建二堂以舍客作记云齐濵泺水初无使客之舘使客至则常发民调林木为舍以寓去则撤之既废且陋乃为徙官之废屋为二堂于泺水之上以舍客因考其山川而名之】阅武堂【在府城内曽巩诗五朝坏治归皇极万里车书共太平胡马不窥光禄塞汉家常羽林兵桞间自诧投壶乐桑下方安佩犊行髙枕四封无一事腐儒何幸偶専城】歴下亭【在布政司治北唐杜甫燕歴下亭诗东藩驻皂盖北渚淩清河海右此亭古济南名士多云山已发兴玉佩仍当歌脩竹不受暑交流空涌波蕴真惬所遇落日将如何贵贱俱物役从公难重过】鹊山亭【在鹊山湖上曽巩诗大亭孤起压城颠屋角峩峩挿紫烟泺水飞绡来野岸鹊山浮黛入晴天】北渚亭【在大明湖西五龙潭上曽巩诗四楹虚澈地无隣防送孤髙与使君午夜坐临沧海日半天吟防泰山云青徐气接川原秀常碣风连草木薰莫笑一樽留恋乆下阶尘土便纷纷】水香亭【在歴下亭旁曽巩诗临池飞构欝岧嶤棂槛无风影自摇羣玉过林抽翠竹双虹垂岸跨平桥烦依美藻鱼争饵清见寒沙水满桡莫问荷花开防曲但知行处异香飘】环波亭【在歴下亭旁曽巩诗水心还有拂云堆日月应须把酒杯杨桞巧含烟景合芙蓉争帯露华开城头山色相围出檐底波声四面来谁信瀛洲未归去两州俱得小蓬莱】绣江亭【在章丘县绣江之濵金元好问逰济与府参佐张子钧张飞卿觞于绣江亭漾舟荷花中即此】饮江亭【在章丘县治后元县尹李惟肃亷恕刚防吏民德之尝指绣江曰吾惟饮此水耳人为作亭因名饮江】天心水面亭【在府城内元学士李洞作亭扁以今名】百花台【在府城南曽巩诗烟波与客同樽酒风月全家上采舟莫问台前花逺近试防何似武林逰人因呼为南丰台】黄台【在府城北金任询登台诗緑树桥邉簇锦鞍红纱影里照鬟归来书几髙烧烛浑似江乡一夣间】戯马台【在新城县治东世传齐桓公歇马于此一云景公故居旧有二公庙今废为钟楼】秦台【在濵州东北髙八丈周回二百歩秦始皇东逰筑以望海】茅焦台【在濵州治东北隅焦事秦以谏显宋大观初立庙祀之赐号真祐后燬人呼其址为台】望逺台【在平原县平原岭可望百余里】谢恩台【在武定州治三里金章宗赈恤饥民民筑台以谢恩】凝香斋【在布政司治内旧名西斋曽巩取唐韦应物燕寝凝清香之句更今名孔平仲诗东郡经年乆西斋一事无萧然静相对惟有愽山炉】
　　闗梁鹿角闗【在临邑县北唐置】华桥　百花桥【俱在大明湖上齐乗云桥南百花洲洲上百花台环湖有七桥若芙蓉水西湖西北池之类是也曽巩诗从此七桥风与月夣防长到木兰舟】芙蓉桥【在大明湖上曾巩诗鴈翅横连杜若洲碧阑干影在中流蓬莱日日逰人到谁道仙风解引舟】泺源桥【在府城西宋建苏辙记】广会桥【在府城西门外跨趵突泉下流】鳯江桥【在章丘县西北小清河上】济川桥【在淄川县北门外洪武初建】人和桥【在莱芜县东闗】
　　寺观正觉寺【在府城内西南永乐间脩】福寺【在泰安州治西北】永庆寺【在德州治北永乐十年脩】资福寺【在武定州治东南元大德间建】龙泉寺【在濵州治北元建本朝洪武间脩】琉璃寺【在章丘县治西又名广岩寺】醴泉寺【在邹平县黉堂山下宋范仲淹读书时尝见窖银覆之不取后僧求脩寺资公使发之适周于用】兴教寺【在长山县治西南又新城县治西亦有兴教寺】释迦寺【在济阳县治北】定惠寺【在齐河县治西俱洪武中建】惠通寺【在肥城县治南洪武间脩】幽栖寺【在肥城县陶山东陶朱公此唐时建寺】灵岩寺【在长清县方山上世传佛图澄卓锡之地有立鹤泉佛日岩辟支塔十里松】淳熈寺【在平原县治西金大定间建】大觉寺【在海丰县治东南中有古塔】观音寺【在乐陵县治西洪武间因旧重建】洪济寺【在利津县治东北金明昌初建】福胜寺【在商河县治西南洪武间建】妙相寺【在霑化县治东洪武间脩】迎祥宫【在府治西元至元间建本朝永乐中重脩】玉清宫【在淄川县治东南元至顺间因旧重脩】青帝观【在泰安州北三里宋真宗御书碑刻尚存】天书观【在泰安州治西旧名乾元宋得天书于泰山故更今名】昭真观【在泰山顶元因旧址建本朝洪武初重脩】髙尚观【在濵州西南五十里宋建】祐德观【在武定州治东南洪武间修】岱岳观【在章丘县治西南隅永乐间因旧重脩】会仙观【在淄川县西南金贞祐间建】上清观【在新泰县东八里元至治间因旧重脩】白鹤观【在利津县永和乡】三阳观【在长山县之长白山元建】
　　祠庙东岳庙【在泰安州治西庙制废置不一永乐初重脩垣以砖城城有四门其中三殿正曰仁安东南曰诚享西南曰延禧自黄帝以来封禅者七十二君唐宋元皆加神以封号若人鬼本朝洪武三年诏去封号称为东岳泰山之神有司春秋致祭有事则遣廷臣祭告凡岳镇海渎之神皆以山水本名称之祭祀与此同】舜祠【在府城南门内祠下有井及泉】薄姑庙【在阳信县博昌废城古为薄姑氏国国人立祠以祀其君】伏生祠【在邹平县东北一十八里伏生乡祀秦博士伏胜】丰施侯庙【在隔马山上人祀春秋殖绰郭最详见山川】东方朔庙【在陵县厌次故城祀汉东方朔宋元丰间封知辩侯】郑祠【在淄川县东一十里髙宻人汉徴为大司农齐鲁间生徒从者千百为当时门人所慕故立祠祀之元张孚作记】董永庙【在长山县南三十里世説永东汉千乘人鬻身以母感织女为之配乂博兴亦有其家】贞节先生祠【在莱芜县治祀汉莱芜长范丹】顔真卿祠【在陵县南门内元末兵燬本朝景泰元年重建祀唐平原太守顔真卿】灵侯庙【在泰安州西南宋太宗车驾东狩方患水涸已而列泉涌出帝嘉其神立庙祀之】范文正公祠【在长山县治南】孙石二先生祠【在泰安州学内祀宋孙复石介】忠襄王祠【在府城东南隅祀元行省尚书张荣】滨国公祠【在府城内祀元御史中丞张养浩】齐国公祠【在章丘县学内祀元翰林学士承防刘敏中】许忠节公祠【在武定州学内嘉靖元年建祀本朝兵备佥事许逵】
　　陵墓闵子骞墓【在府城东五里旧有祠宋苏辙撰碑苏轼书】左丘明墓【在肥城县西南二十五里丘明鲁太史作春秋传者】邹衍墓【在章丘县东一十里衍齐辩士】平陵王墓【在章丘县东北二十里危山上王汉宗室】伏生墓【在邹平县东北一十里】东方朔墓【在陵县东北二十二里有唐顔真卿所书碑刻】羊续墓【在徂徕山续逺孙祐闻相墓者曰墓有帝王气若凿之则无后祐凿之相墓者复见之曰犹出折臂三公祜果至三公堕马折臂而无后】房彦谦墓【在章丘县西三十里唐李百药撰碑欧阳询书】孙复墓【在泰安州东三里】石介墓　党懐英墓【俱在泰安州南四十里】苏禄国王墓【在德州城北永乐中王来朝还至此卒勅谥防定】孟善墓【在海丰县东南三里】张惠墓【在德州卫河西】王佐墓【在海丰县西南一里】尹旻墓【在府城南八里山大学士李东阳撰墓志铭】王允墓【在府城西五里】毕亨墓【在新城县南三里白沟之阳】洪汉墓【在章丘县西南十五里】邉贡墓【在府城东南隅莱家庒之后】
　　古迹歴下城【在府城西俗呼子城史记晋平公伐齐战于歴下又汉韩信袭齐军于歴下皆此地】谭城【在府城东七十里古谭子国汉置谭城县属济南】邿城【在济阳县二十五里古小国春秋鲁襄公取邿即此】于陵城【在长白山北即齐仲子所居之地汉置县属济南晋改曰鸟陵后省】辛市城【在济阳县西六十里古邿国后世尝以为县】卢城【在长清县西南二十里左传齐郑寻卢之盟汉置县属泰山郡后省】东平陵城【在府城东六十余里汉置县济南郡治此唐改县曰全节寻省入歴城】厌次城【在陵县东北二十里汉置县属平原郡隋属渤海郡唐属沧州后废】乐安城【在临济镇东八十里汉千乗郡治此东汉改今名】济北城【在长清县西六十里隋置时平县属济州大业初改今名】嬴城【在泰安州界汉置县属泰山郡唐属东泰州后省入城】绎幕城【在平原县西北二十里汉县属清河郡北齐省入平原】安德废县【在德州本夏鬲侯国汉置安德县唐宋金元皆为州治本朝省入州】渤海废县【在濵州唐置本朝省入州】奉符废县【在泰安州本唐干封县宋改曰奉符本朝省入州】九河故道【禹贡九河今新旧志所载有鬲津枯河自齐河县经禹城平原德州德平乐陵东北至海丰入海又有钩盘枯河自德州经德平东北至阳信县又有覆鬴枯河自庆云经海丰县南入海又济阳县东北至商河县境有马颊枯河】商河故道【在商河县南三里东北经乐陵县逹于海汉时河水为患许商凿之以杀其势故名】汶阳田【在泰安州境内即齐人归鲁以谢过者后人因为谢过城】明堂【在泰山下即古帝王东巡狩朝诸侯之所又汉书奉髙县西南四里有明堂武帝元封三年造】封禅朝觐坛【在泰安州南二里上有金字碑宋大中祥符间御书】秦碑【在泰山秦观峯东南刻秦始皇封泰山制丞相李斯所篆又南有磨崖碑宗御制泰山铭秦汉以来碑刻不可胜纪剥落者多】秦松【在泰山麓秦始皇登兹山遇风雨避于松下因封为大夫】汉栢【在泰安州三里世传汉武帝东封时植】玉简【在泰安州洪武初州民于嵩里得玉匣内有玉简十六有司献诸朝验其刻乃宋真宗祀泰山后土文】云庄【在府城西北一十里元中书参议张养浩休致时所居中有云锦池雪香林挂月峯待凤石遂闲堂处士庵及绰然拙逸乐全九章半仙五亭题咏甚冨仍自为记】
　　名宦汉郅都【济南太守郡人瞷氏宗族三百余家豪猾难制都诛其首恶余皆股栗居嵗余道不拾遗旁郡守畏之如大府】萧望之【平原太守上防言朝无诤臣则不知过国无逹士则不闻善郡县不治岂足忧哉徴入守少府】萧育【泰山太守时京兆尹王章以忠直获罪妻子徙合浦育上章乞赎还其田宅时论美之】伏湛【更始初为平原太守时天下惊扰湛有惠政吏人信向境内晏然】赵熹【建武时平原太守擢举行义诛锄奸恶后青州大蝗侵入平原界輙死嵗屡有年百姓歌之】陈俊【光武时泰山豪桀多与张歩连兵帝拜俊太守行大将军事以讨之大破歩兵遂定泰山】刘宠【东平陵令以仁惠为百姓所爱及代去老防塞道留之】范丹【桓帝时莱芜长所止单陋有时絶粮邑人歌之曰甑中生尘范史云釡中生鱼范莱芜史云丹字也】李固【泰山太守先是境内盗起追讨不能灭固到官以恩信绥之盗皆散去政为天下第一】应劭【初平初太山太守黄巾三十万众入郡界劭紏率文武连与战败皆退境内以安】皇甫防【泰山太守先是贼叔孙无忌侵掠郡县累征不下规到官广设方畧悉讨平之】史弼【平原相时诏书下举钩党郡国所奏多至数百唯弼独无所上诏责问弼曰风俗不同他郡自有平原自无胡可相北济活者千余人】苑康【泰山太守郡多豪猾康严其禁令人莫敢犯以事忤常侍侯覧诬以罪坐徙日南泰山人诣阙讼其屈得还本郡】韩韶【嬴长时泰山贼起闻韶贤相戒不入境民流入县界者开仓赈之所赡万余户主者争谓不可韶曰长活沟壑之人而以此伏罪含笑入地矣】凉茂【泰山太守先是郡中多盗茂到官旬月间襁负而至者千余家】所辅【平原小史剧贼毕入境县令刘雄帅众追战为贼所执将刺之辅以身代令死贼纵令而刺辅事闻诏书追伤之】三国吕防【魏泰山太守招降羣盗简其强者补战士泰山由是有精兵在郡十余年甚有威惠】阮种【魏平郡相为政简惠百姓称之文帝叹曰二千石皆若此朕何忧乎】晋邵续【以攻石勒功拜平原太守迁守乐安】辛穆【平原相正直不私当官有守子馥亦为平原相有学行吏民懐之】南北朝薛聦【魏齐州刺史政存简静卒于州吏民追思留其所坐榻以为遗爱】韩麒麟【魏齐州刺史在官寡于行罚从事刘普庆説之曰无所斩戮何以示威麒麟曰人不犯法何所戮乎必须斩防以立威当以卿应之普庆惭而退】房彦谦【北齐齐州治中周师入邺彦谦痛本朝倾覆将紏率忠义潜谋匡辅事不果而止齐亡归于家】隋赵轨【齐州别驾有能名及被徴父老挥涕送之曰公清如水不敢以壶浆相送请酌一杯水奉饯轨受而饮之】房防懿【德州司马政为天下之最文帝异之称其贤以示诸州朝集使即拜为刺史】王伽【开元末为齐州行参军送流囚七十余人诣京师悉脱其枷与期依期而至一无离叛文帝闻而惊异之召见称善并赦流人】公孙景茂【淄州刺史雅有德政论者称为良牧及卒吏民赴丧者数千人】张须陀【大业中为齐郡丞会兴辽东役百姓失业又属嵗饥开仓振给不俟诏报】唐李邕【淄州刺史以寛大爱人以诗书训士】张知謇【德州刺史清介有守莅政威严】韦安石【干封尉累迁德州刺史政尚清严吏民尊畏】顔真卿【平原太守知安禄山必反乃増陴浚池积财实廪及禄山反河朔尽防惟平原城守又集境内兵及募壮士令参军李择交统之与贼相当贼防东都遣人来狥真卿斩其使事闻宗叹曰朕不识真卿何如人所为乃若此】曹华【刺隶州动必由礼爱重士大夫不以贵倨人时郓贼掠商河华破之斩首二千级遂复县境】五代郭琼【周齐州防御使民饥琼以已奉振之人懐其惠相率诣阙颂其德政诏许立碑】宋尹崇珂【淄州刺史有善政民诣阙请立石颂德】李汉超【齐州防御使有善政齐人诣阙求立碑颂德太祖命徐为文赐之】吕夷简【通判濵州时河水泛溢夷简固隄防分水势民頼以安河北自五代以来税及田噐夷简悉表除之】王岩叟【知齐州先是岩叟言河北盐法尚行民受其至是请以所言盐法行之京东】韩【通判淄州留心民事有治行】唐介【通判德州转运使崔峄以库帛配民而过估其直介竟沮之其子义问尝知齐州】范纯仁【知齐州齐俗凶悍纯仁治以寛时有盗窃而督偿者繋司理院纯仁欲使保外输纳通判曰此释之复紊官司往往待其疾毙纯仁曰法不至死以情杀之岂理也耶遂戒饬而释之使自新囚懽呼而出转相告语是嵗犯法者减半】苏辙【齐州掌书记有文名】曽巩【知齐州会朝廷变法遣使四出巩推行有方民用不扰及代去州人絶桥闭门留之至夜乗间乃得去】晁补之【知齐州力于为政有羣盗昼掠涂巷补之黙得其姓名一日宴客召贼曹授以方畧酒行未竟悉擒以来一府为撤警】赵彦若【通判淄州民有犯法当死者彦若曰在律有之亲年九十无侍养者聴谳遂奏减死】李常【知齐州齐多盗论报无虚日常得黠盗刺为兵使在麾下尽知嚢括处悉发屋破柱防其根株奸无所匿】赵挺之【通判德州哲宗即位赐士卒緍钱郡守贪耄不时给卒怒噪入府守趋避挺之坐堂上呼问状立发库钱而治其为首者众即定】何继筠【隶州防御使大兴盐利厚养士人在邉二十余年逺人畏其名绘像拜之】赵叔皎【靖康初为德州兵马都监建炎初金人围城率兵御之前后六战金人登城力战被执怒骂不屈而死】金张万公【大定中为长山令时土防未平一旦至城下者万人万公登陴谕以乡里亲旧意众感悟相率而去邑人颂之后又知济南府】王扩【同知德州防御使事被诏振饥有方畧泰和中山东盗起张万公委以督捕扩行道遇一男子举止不常捕讯果大盗众以为神】杨伯渊【知泰安军有惠政百姓刻石纪其事四迁山东东路转运使正隆末羣盗蜂起州郡往往罹害独济南頼伯渊保全】杨闰之【齐河县簿剖决如流庭无留讼民立碑颂其政】杨伯仁【濵州刺史郡俗有遣奴出亡捕之以规赏者伯仁至责其主而杖杀其奴如是者数軰其遂止】和安礼【泰安州刺史贞祐初山东被兵或劝其遁去安礼曰我去城谁与守岂可避难负国恩乎元兵至战旬日城防竟不屈而死】元赵炳【世祖时济南路緫管时妖民作乱炳止罪首恶余党觧散嵗凶发廪振民而后以闻】胡祗遹【山东东西道提刑按察使所至抑豪右扶寡弱敦教化厉士风民有父子兄弟相讼者必恳切谕以天伦之重不获已则防以法】王懋【长山尹省刑罚均力役禁止不急之务民安其政】赵孟頫【济南路同知署緫管府事官事清简尝断寃狱郡中称为神明】陈埜僊【邹平尹勤心抚字役均而事集去任父老诣阙留之诏允其请陞秩以旌其贤】康庸【般阳路緫管兴学校活饥民理寃狱民称其贤】孟居敬【长山尹兴学校均力役政平讼简民甚便之】髙源【齐河尹有政绩遗爱去官十年民犹立碑颂之】王构【济南路緫管学田为牧地所侵者理而归之官贷民粟嵗饥而责偿不已构请输以明年】刘事义【禹城尹民多德之时有嘉禾生于庭一茎九穗】田夀【临邑尹莅政亷能豪猾敛手盗贼屏迹】杜世昌【长清尹时出师南征所过骚然时及长清世昌出境迎之抚以译语由是入境肃然秋毫无所犯】赵杞【禹城尹甚有政绩既去而邑人思之】本朝安然【洪武初山东中书省参知政事立心平正抚绥勤劳禄止养兵余以给公用后陞御史大夫】熊鼎【洪武初山东按察司佥事公平正直防狱平允凡有所劾务从大体】崔亮【洪武初济南知府抚绥得宜士民感服后陞礼部尚书】頼原裕【洪武间章丘县丞治政优防洁己爱民凡因公出乡必量地逺近里粮而行】袁洪【洪武中山东都司都指挥使练逹兵政一方仰頼后陞左军都督府都督】邓瑜【洪武间济南卫指挥同知率军士从征嘱其妻曰我为人臣当尽死节汝为人妇能尽贞节乎胡氏许诺瑜竟殁于阵胡氏亦守节不渝诏旌表其门】徐铎【洪武间山东布政司学术正大莅政公平入为户部尚书】铁【洪武间为山东布政司参政靖难师起督漕运未尝乏缺俄军败南奔乃募兵固守济南既而被围相持不下城有攻破者辄完之越三月围始解事闻遣使褒赐陞右布政使寻陞兵部尚书后大业既定械至京师不屈而死省志】平安【一名保儿洪武未为山东都指挥靖难师围济南安同鐡铉为城守讣围解率兵追至东昌大战槊防及马踣而止文庙嘉其忠勇不之罪转大宁都司京师既定乃自经死省志】胡子昭【革除间由史官迁山东按察佥事歴刑部侍郎后遇靖难不屈死之省志】陈迪【洪武间为山东布政司左参议捕蝗弭盗民甚德之后陞礼部尚书靖难师起上防陈论大义被召责问不屈而死省志】郑敏【洪武间齐东知县恤民勤政赋役均平后以事建至京师民诣阙言敏亷勤有守民懐其惠朝廷复其官仍赐楮币五百衣三袭】徐安【洪武末济南知府精通吏事为政有方于库藏出纳之尤扫清无遗】邵恽【洪武末新泰知县亷以律己仁以抚民在任九年官无废事邑无流民】李得【洪武末莱芜知县公勤亷干治政有方秩满民诣阙乞留在县十有五年而卒】马麟【永乐初山东右布政使惠泽及人持法不挠司属敬畏黎庻获安】王弼【永乐间霑化知县沉静寡言爱民如子秩满民庻保留复更一任】房安【永乐中为山东布政司右参政天资刚毅莅事敏防人皆惮之】薛慎【宣德中长清知县得民心以亲防去位民知慎服阕相率诣阙乞复任】刘中敷【宣德中任山东左布政使天性质直亷静乐易吏民畏威而懐惠召为户部尚书】王质【正统初为山东右布政司使在任亷勤临政果毅人服其公寻清誉着闻召为户部右侍郎】宋礼【正统间以工部尚书开濬运河自济宁至临清四百余里漕运至今頼其利初防通河成立祠祀平江伯而不及礼后有言于朝者遂并祀焉省志】年富【正统中巡抚山东亷静寡欲遇事敢为时有夷人居东昌冨奏徙之寻召为户部侍郎省志】张瑄【正统间为齐东主簿干济有方聼讼无屈麄衣粝食澹如也君子以清节髙之省志】孙庆【正统间知济阳县有惠政寻陞监察御史民为塑像祀之省志】薛瑄【正统间提调山东学校每临诸生亲为讲解不事夏楚皆呼之曰薛夫子名臣録】张颀【正统间任临邑县学教谕师道尊严训诲有方学宫至今祀之省志】郭观【正统中巡按山东首劾三司正佐三四人去贪墨决疑狱一循公法迁广西按察佥事省志】周宻【知平原县锄奸恶植善良兴礼教除政脩筑城池民頼以安省志】伍礼【景泰间知莱芜县政事文学为一时之最擢曹州知州省志】陆瑜【天顺间山东布政使噐量伟宏谙练政体召为刑部尚书瑜从孙备治十七年巡按山东决数十年疑狱革济宁上下漕闸滥设夫役数万人值大比监塲聘王守仁主试名士尽収东人称科目之盛者此最省志】刘文【天顺间知临邑县公亷仁惠政教兼举迁去民思慕之立祠祀于学宫省志】姚显【天顺间知齐东县公亷刚正动必循古防狱不事鞭朴反覆谕以礼义民知愧服陞大理寺丞省志】何淡【天顺间知濵州亷明仁恕政务毕举民安其业忧去泣送者万余人省志】白旻【天顺间为信阳县丞公亷仁爱政多善绩适县令缺民诣阙奏请遂陞令操履愈茂于昔去后民为立石省志】李泰【天顺间知禹城县时水旱相仍民困于灾防多方赈济奏蠲赋役民頼生活省志】李儒【天顺间知邹平县亷洁公平勤于抚字以内艰去民立祠祀之省志】侯宣【天顺间知歴城县赈饥决狱兴学弭盗尝奏免牧马民受其赐德政有碑省志】陈善【成化间山东按察副使张秋厄于西南黄河之冲善沿堤垒石东岸十二里南旺湖西岸八十里沙河逹临清植桞数百万株甚有功于漕河云省志】许进【成化间巡按山东刚正严肃贪汚望风解组减长清等县盐船闸夫革济宁等处滥设夫役赈恤饥荒平反狱囚官至吏部尚书省志】才寛【成化间知商河县平易近民政事脩举官终都御史省志】张庆【成化初知章丘县动循礼法民安其化路不拾遗陞去民立石纪之省志】白行顺【成化间知济南府缓刑兴学抚散赈穷寻陞山西参政士民遮留不获乃为之立碑省志】卫英【成化间同知济南府志行髙洁莅政严明陞去行李萧然人服其清省志】薛芳【成化间知长山县刚明亷正兴学化俗百废修举后改临清民立徳政碑省志】刘谧【成化间知邹平县政尚平易时有蝗食稼虎噬人谧祷于神其害皆息以忧去民立祠祀之省志】梁骥【成化间知禹城县亷能懋着救荒赈饥区尽甚悉民頼存活者众至今思之省志】卫述【成化间知武定州刚直清敏崇礼教斥异端风俗丕变去后人思慕之省志】王嵩【成化间知青城县亷明寛厚不事苛察民不忍欺有古循吏风寻擢监察御史省志】涂昪【成化间知蒲台县恺悌有容勤于抚字兴学均徭民安其政寻陞监察御史省志】刘大夏【治初以都御史来治河决自黄陵冈之上东西筑大隄数百里漕运无虞居民免患父老至今传颂省志】杨文卿【治间提督山东学校造就生徒勤恳不倦秉公黜陟士心允服省志】赵璜【治间知济南府为政敦大体不事苛急有德政颂后以都御史巡抚山东尤极力拊循东方以靖省志】王镗【德平知县亷正公勤居三载民安盗息陞监察御史民立去思碑焉省志】何继周【治间知莱芜县发奸摘伏事无滞留旱蝗祈祷天乃蝗尽死迁知胶州民为立石省志】姜洪【正德初任山东左布政时流贼猖獗洪饬兵缮守民恃无惊扰性清俭服食澹如后陞山西巡抚行李萧然省志】黄瓉【巡抚山东时值武庙南巡调度有方民恃不扰性鯾直尝面斥人过平生清苦士论重之省志】孙燧【正德间任山东按察使明习法律独持宪体朝命三堂按归善王虑有他拟檄兵为防燧毅然徃不终朝具狱草防以待明决类此士论伟之省志】许逵【正徳间乐陵知县时流贼防乱逵募兵率士斩获甚多以功陞山东按察佥事整饬武定兵偹贼势愈盛终不敢入一方頼之省志】熊骖【正德间莱芜知县值流贼侵境骖率民众出战为贼所执与主簿韩塘俱不屈死之省志】刘继仁【正德间知蒲台县天性鲠直为政严而不苛值流贼初平民生未遂乃极力抚存民有前刘后刘堪作我侯之歌后以事忤中官左迁死百姓至今思之省志】王相【正徳间巡按山东访除民蠧摘伏如神按临清捕监官稔恶者数軰悉付于法时朱宁怙宠遂被摘逮系谪髙邮州判省志】余翔【正德间知歴城县性清直不受请托节财用均赋役革冐越民多頼之寻擢监察御史省志】朱节【嘉靖二年廵按山东时兵旱相仍矿贼窃发节自部封军身亲督战一鼓擒贼山东荡平竟以劳感疾卒民痛如防父母赠大理少卿省志】
　　流寓李白【蜀人唐宗室通诗书喜纵横术击劔为任侠轻财重施客游任城与孔巢父韩凖裴政张叔明陶沔居徂徕山日沉饮号竹溪六逸】范仲淹【苏州人防随母适长山朱氏读书黉堂山后仕宋官至参知政事】孙复【平阳人举进士不第退居泰山学春秋着尊王发微十二篇学者多师之称为泰山先生】李洞【滕州人以文章名仕无官至翰林直学士侨居济南有湖山花竹之胜作亭曰天心水面文宗尝命虞集作文以记之】张祐【覃懐人寓居陵县仕元累官中书省参政后追封清河郡公有墓今在县东】
　　人物周公晳哀【齐人不仕家臣孔子贤之】秦茅焦【齐人秦嫪毒之乱始皇迁太后于雍下令曰敢諌者死諌而死者二十七人齐客茅焦最后諌辞甚切直始皇悟母子复合如初】汉伏胜【济南人秦愽士文帝时求能治尚书者伏生老不能行使晁错徃受之得二十九篇今文尚书是也】终军【济南人辩能文武帝朝年十八选为士弟子初军歩入闗闗吏与繻军曰大丈夫西逰终不复传还弃繻而去后为谒者给事中建节东出闗闗吏曰此前弃繻生也累擢諌议大夫后使南越卒时年二十余世号终童】田何【淄川人徙杜陵号杜田生明易学着易传数篇其同郡杨何受易于何元光中徴为大中大夫】张轨【淄川人少好学志识开朗仕至陇右府长史家无余财惟有书数百卷】东方朔【平原厌次人武帝时上书称防待诏公车金马门以恢谐得亲幸累迁太中大夫给事中时有正諌法言以为滑稽之推】王防【济南人有才行武帝时为被阳令以御史暴胜之荐徴为右辅都尉守右扶风视事十余年有政绩昭帝时代车千秋为丞相封宜春侯】林尊【济南人事欧阳髙治尚书为愽士论石渠官至少府太子太傅】髙诩【平原般人曽祖嘉以诗授元帝仕至上谷太守父容为光禄大夫诩以父任为郎世传鲁诗以清操知名王莾篡位诩遂不仕光武即位徴拜大司农簒】成翊世【平原人好学明道术少为郡吏延光中太子废诩世上书讼之下狱免归及太子立是为顺帝拜议郎耻不受后执政者交引之除尚书在朝正色省僚敬惮】羊陟【泰山梁父人少清直迁冀州刺史奏按贪浊所在肃然三迁尚书令以刘宠厐艾清亮在公荐举升进帝嘉之拜河南尹禁制豪右京师惮之】襄楷【平原隰隂人好学古善天文隂阳之术桓帝时灾异尤数楷诣阙上书言春秋以来连有霜雹及大雨雷由刑罚急刻所致愿赐清问极尽所言不聼】羊续【泰山平阳人祖侵司校尉父儒为大常续以功臣后累官南阳庐江二郡太守讨平诸防访民疾苦将丞尝献生鱼续受而悬之丞又进续乃出前所悬者以杜其意】祢衡【平原般人少有才辩尚气刚傲曹操欲杀之怜其才送之刘表荆州士大夫皆賔礼之表又送之江夏太守黄祖为祖所杀时年二十六平生之文多亡失惟鹦鹉赋为世所传】三国鲍勋【泰山平阳人父信魏济北相文帝时为驸马都尉兼侍中在朝多所匡谏为刘曜所谮下狱钟繇等皆表其无罪竟被杀勋亷而能施死之日家无余财】髙堂隆【泰山平阳人鲁髙堂生后也仕魏官至侍中文帝有所欲为隆数諌之其奏防多激切及卒帝叹曰天不欲成吾髙堂隆舍我亡耶】臧覇【泰山蕐人父戒为县狱掾防法不聼太守私杀太守怒令收戒诣府覇年十八将客数十要夺之因与父俱亡命后从陶谦击黄巾归魏屡立战功封良成侯卒谥威子艾孙观曽毓嗣爵俱仕至青州刺史】管辂【平原人明周易精于天文风角占相之术每言輙应尝曰吾恐四十七八间不见男婚女嫁也果年四十八而卒】晋石鉴【厌次人出自寒素雅志公亮仕魏为御史中丞多所紏正朝廷惮之入晋累官司徒封昌安县侯】羊祜【续孙累迁尚书右仆射都督荆州诸军事逺迩悦服吴陆抗甞称其德量虽乐毅诸葛孔明不能过祜上防力劝帝取吴卒赠太傅甞游襄阳岘山后人建碑立庙于上人望其碑輙堕泪因名堕泪碑】胡母辅之【泰山奉髙人少擅髙名不拘小节王衍甞称其吐佳言如锯木屑霏霏不絶仕为繁昌刺史节酒自厉有能名卒于湘州刺史】觧系【济南人系及二弟结育并以清洁著名系累迁雍州刺史与赵王伦讨氐羗伦用佞人孙秀与系争军事朝廷知系守正而召伦还系表杀秀以谢氐羗不从被秀譛免官结歴官至御史中丞】羊曼【祜兄孙任逹嗜酒与阮放等八人同志友善并为名士时州里称阮放为宏伯郄鉴为方伯胡母辅之为逹伯卞壸为裁伯蔡谟为朗伯阮孚为诞伯刘绥为委伯而曼为防伯号兖州八伯拟古八俊曼官至丹阳尹】刘寔【平原人博通古今清身洁己累官吏部郎参相国军事以世多进趣亷逊道缺乃着崇让论后拜太尉弟智少贫窭每负薪自给读诵不辍竟以儒行称】羊鉴【太山人父济匈奴中郎将兄炜歴徐兖二州刺史鉴为东阳太守后讨苏峻有功封丰城县侯徙光禄勲】南北朝羊保【南城人宋武帝时歴丹阳尹防稽吴郡太守文帝以其亷素寡欲故频授名郡为政虽无殊绩而去后常必见思不营财利产业俭薄有清名于时】明僧绍【平原鬲人明经居聚徒立学宋累辟不就弟庆符知青州南齐髙帝欲徃见僧绍避之帝遣人赐以竹根如意及笋箨冠子山賔通经传仕梁为学士赠侍中】刘杳【平原人伯懐珎父懐慰皆至显宦杳博综羣书仕梁官至尚书左丞清俭无杂好所着要雅及髙士传等书及从叔峻类苑凡一百二十卷】赵【平原人性聦敏善书记安开乐道不杂交游仕魏为丞相功曹参军专掌机宻文翰多出其手时人称为敏给累迁至司徒】羊侃【泰山梁父人雅爱文史仕魏以勇力闻魏帝谓曰或谓卿为武岂羊质虎皮乎试作虎状侃因伏以手抉殿柱没指魏帝壮之以功进爵钜平侯】明亮【平原人有识干仕魏累迁阳平太守清白爱人甚有惠政转汲郡太守为政如前及卒二郡皆追思之】羊鸦仁【泰山钜平人自魏归梁封广晋侯侯景攻台城鸦仁率所部入援为景所获以为五兵尚书鸦仁谓所亲曰吾受宠朝廷今若此死有余责乆之竟出奔被害】傅伏【泰安人仕北齐以战功累迁东雍州刺史周克荆州遣人以其子来招降伏曰事君有死无二此儿不忠不孝愿即斩之后闻后主已获乃降】隋明克让【僧绍孙父山賔梁侍中克让少儒雅善谈论渉书史所览将万卷年十四释褐湘东王法曹参军入隋拜太子内舍人进爵为侯于时盛徴才学之士至于物洽闻皆出其下】唐秦琼【齐州歴城人从太宗战伐有功累官左武卫大将军赠徐州都督图像凌烟阁】杜伏威【齐州章丘人隋末据有江淮自称将军进用士人善利甲兵人多頼之后纳欵于唐拜太子太保兼行台尚书令】任敬臣【隶州人五歳防母哀毁过制问其父曰若何可以报母父曰惟扬名显亲耳乃刻志读书举孝亷累官文舘学士终太子舍人】贠半千【齐州全节人覊角通书史举童子髙第髙宗时官至文舘直学士出刺亳隶蕲三州以文雅饬吏事所至礼化大行以清白称及卒吏民哭野中】崔融【齐州全节人擢八科髙第武后时迁内史凤阁舍人时有司议闗市行人尽征之以融谏止融为文章华婉朝廷大笔多委之其洛出寳图颂尤工】孟简【徳州平昌人工诗尚节义举进士宏词连中累官至諌议大夫议论抗切出为常州刺史陞戸部侍郎加御史中丞】崔从【融曽孙擢进士第累官尚书左丞长庆初领鄜坊节度羗不敢犯竟卒谥曰正从立朝有风望内无声伎娱玩士大夫贤之子慎由擢进士累官工部尚书次子安濳亦登进士官至节度使】五代田敏【邹平人少通春秋之学详明礼乐渉典坟梁举进士第周累官工部尚书以太子少保致仕敏解官归多酿羙酒待賔客亲授诸子经子章官至殿中丞】宋张令铎【厌次人后唐时补小校宋初累官东京旧城内都防校卒赠侍中令铎性仁恕尝语人曰我从军三十年大小四十余战多摧坚防敌未尝妄杀一人】刘蟠【濵州渤海人汉干祐初进士为益都主簿宋初累官监察御史太宗时歴淮南转运使迁至左諌议大夫蟠性清介能攻苦食淡好设竒以售知人主子锴咸平初进士累迁至户部郎中盐鐡副使】王杲【齐州人从征泽潞平扬州皆有功迁官散指挥使太宗时以战功累迁唐州刺史灵州副部署歴知并夏石州】张雍【德州安德人治毛诗开寳中进士知南雄州端拱中累官右谏议大夫后以尚书右丞致仕雍莅事勤恪恃其清干受遇于时所至粝镇率皆裁节集防賔佐粝食而已】李惟清【章丘人开寳初以三史释褐累官刑部侍郎赠户部尚书为人倜傥自任有钩距临事峻刻所至称强干】赵镕【乐陵人以刀笔事太宗于藩邸上即位补东头供奉官累迁右骁卫大将军知沧州兼兵马部署在郡完城堑严战具宼至闻有备輙引去官至知枢宻院事】范正辞【齐州人第进士调安阳主簿太宗时累官江南转运使有民为盗掠财官为捕系十四人狱具当死正辞察其寃捕得真盗释前系者官至河东转运使子凤举进士歴官右司谏龙图阁直学士】胡旦【濵州渤海人少有隽才学能文太宗时举进士第一累官知海州后以秘书少监致仕居襄州卒旦喜读书既防明犹令人诵经史几聼之着汉春秋五代史畧将帅要畧演圣通论唐二家传三百余卷】卢琰【淄川人父浚右諌议大夫琰太平兴国中进士累官右諌议大夫知永兴军再为河北转运使勤于吏职所至以干集闻及卒母八十余无恙真宗悯之以其子士伦为太常愽士给禄终防】王沔【齐州人聪察敏辩有适时之用太平兴国初进士累官参知政事上前言事能委曲敷绎弟淮亦举进士任殿中丞】姜遵【长山人举进士为蓬莱尉累官侍御史迁右諌议大夫知永兴军召拜枢宻副使】赵自化【平原人髙祖常景州刺史父知嵓习经方名药之术以授自化自化遂以医鸣诊治有竒效累迁至正使所着有四时养頥録及汉沔诗集五卷】石介【兖州奉符人师事孙复固穷苦学进士及第歴郓州推官嘉州判官居忧躬耕徂徕山下五世之未者七十防以易教授鲁人号徂徕先生服除为国子监直讲进庆歴圣徳颂出判濮州有徂徕集】周起【邹平人举进士通判齐州累官右正言真宗东封还羣臣多献文颂徳起独上书陈警戒歴知数府州所至有风烈官至枢宻副使卒谥安惠起性周宻家藏书至万余卷与弟超俱能书集古今人书为书苑十卷】张揆【歴城人举进士仁宗时擢天章阁待制兼侍读一日进读汉马后传因言今妃族太盛宜裁损使保其家帝嘉纳之加翰林侍读学士知齐州弟掞防笃学举进士歴迁龙圗阁直学士知成徳军以戸部侍郎致仕】单煦【平原人举进士歴知昌濮合州皆有政绩累迁至光禄卿煦性友爱兄熈尝欧人致死煦曰家贫亲老仰兄以养义当代死即趋鬪所待捕已而死者苏惊问之煦以情告其人感叹遂辍讼】刘庭式【齐州人举进士通判宻州后监太平观以夀终初庭式约娶乡人之女及举进士女以疾盲且贫甚其家不敢复言庭式卒娶及妇死哭之甚哀程頥蘓轼皆叹以为不可及】韩贽【齐州长山人第进士知谏院宰相梁适以私容奸狄青起卒伍位枢宻内侍王守忠迁官不次皆举劾无所避平生所得禄赐悉买田赡族党后以吏部侍郎致仕】李格非【济南人举进士累官礼部员外郎尝着洛阳名园记谓洛阳之盛衰天下治乱之候也其后洛阳陷于金人以为知言格非工于辞章尝言文不可茍作诚不着则不能工妻王氏拱辰孙女女清照自号易安居士皆能文】刘防【滨州渤海人耻为词赋不举进士习茂才异等又不欲自售后举遗逸试第一擢知湖阳县不肯行免役法而条上其害即投劾去及卒门人诔之号曰正思先生】吕頥浩【其先乐陵人徙齐州举进士髙宗时歴知江陵府防苗传作乱頥浩倡义勤王与张俊语曰今事不谐不过赤族为社稷死岂不快乎髙宗复位陞中书门下平章卒赠太师封秦国公谥忠穆】王衣【歴城人以防补官又中明法科建炎初为司勲郎中迁大理少卿累迁至刑部侍郎衣质直和易持法不阿所全活者甚众议者贤之】李亘【兖州干封人少好学有智虑以进士擢尚书郎建炎末金人犯淮南亘不及避刘豫使守大名与凌唐佐谋宻陈豫可取状于朝事泄坐死后赠官立祠曰愍忠】辛弃疾【歴城人少与党懐英同师蔡伯坚筮仕决以蓍懐英遇坎因留事金弃疾得离决意南归绍兴末宋叛将归朝歴官枢宻都承防尝作九议并美芹十论上之歴更外任累迁龙图阁待制弃疾与朱熹素善熹没党禁方严独为文往哭之卒谥忠敏所着有稼轩集】金党懐英【泰安州人父纯睦本冯翊人仕为泰安军録事叅军卒于官因家焉懐英博学能属文辞尤工篆当时称为第一举进士官至翰林学士承防卒谥文献着有文集】范拱【济南人九嵗能属文深于易学在宋举进士金完顔宗弼领行防省事以为官属多陈百姓利病除淄州刺史未几致仕大定中召除太常卿议郊祀礼寻复致仕】蒲察【阳信人补刑部掾哀宗迁归徳汴京立讲议所受陈言文字琦亦预焉与元好问甚相得崔立变后令改易巾髻琦谓好问曰今日易巾髻在京人皆可独琦不可至其家自缢死性沉静好读书知古今事其母以孝谨称】张顺【淄州人金末淄州被围提控王庭玉将兵救之使顺往觇为敌所执使宣言行省军败宜速防顺阳许诺乃呼城中曰外兵无多节度军且至宜坚守无降敌交刄之顺曰得为忠义鬼足矣】杨敏中【淄州人仕为屯留主簿致仕贞祐初元兵取淄州敏中与判官齐鹰扬及州民张乞驴等募兵备御城防率众巷战鹰扬战死敏中与乞驴被执亦不屈而死事闻鹰扬赠淄州刺史敏中同知横海军节度使事乞驴同知淄州军事】元严实【长清人防知书志气豪放元兵畧山东金东平行防以实为民兵百户授长清尉后归元为东平路行军万户有功徳于民及卒逺近悲悼野哭巷祭旬月不已中统初追封鲁国公谥武惠子忠贞忠济忠嗣忠范忠杰忠裕忠祐皆显于时】刘敏中【章丘人祖鼎仕为郎中李全攻济南鼎以书谕之全引去敏中防卓异不凡至元中为监察御史劾权贵不报辞职归复起歴集贤学士商议中书省事上疏陈十事累迁翰林学士承防卒谥文简所着有中庵集】刘通【东平齐河人初从严实归元授齐河总管济南知府中统至元间累迁太平路总管俄授镇国上将军为淮西道宣慰司都元帅子渊从政崖山有功累官頴州副万戸】刘伯林【济南人任侠善骑射金末为威寜防御千户归元以功累迁西京留守兼兵马副元帅伯林在威寜十余年务农积谷与民休息隣境凋瘵而威寜独为乐土及卒追封秦国公】张荣【歴城人状貌竒伟金末兵起荣率众据济南寻归元授山东行尚书省兼兵马都元帅知济南府事累立战功劝止主帅杀戮绥来流民政绩为天下第一世祖时封济南公卒年八十二】孟徳【济南人由邹平县令累官同知济南路事数从世祖征伐有功迁沂郯万户加至昭勇大将军招讨使】张立【长清人初从严实畧江淮为百戸又从宪宗征蜀及率步卒转粟和林皆有功累官至后卫亲军都指挥使赐双珠虎符】齐秉节【滨州蒲防人父珪以战功累官千户秉节魁伟沉毅涉猎书史稍知兵法从伐宋以功累官宣武将军管军总管又讨平安仁贼陞枣阳万戸府副万戸】张均【济南人父山从伐宋以功为百戸战死均袭父职世祖时累立战功授宣武将军松江万户大徳中为和林等处都元帅镇国上将军】张养浩【济南人为堂邑县尹民为立碑颂徳迁监察御史疏时政万余言后拜礼部尚书叅议中书省事防元日欲张灯上书切谏罢之累迁陜西行防御史中丞时嵗饥民相食养浩竭力赈救遂得疾不起卒追封滨国公谥文忠】张起岩【章丘人徙济南延祐中进士第一累官御史中丞翰林学士承防卒谥文穆起岩外和内刚不受人笼络名闻四裔其面如紫琼性孝友亷介博学有文善篆所着有华峯漫藁及金陵集】韩镛【济南人延祐中进士累官翰林侍讲学士拜侍御史以刚介知名罢归起为饶州路总管亷正有为僚属亦化之终甘肃行省叅知政事】潘昻霄【济南人号苍崖先生雄文博学为当时推重官至翰林侍读学士所着有苍崖类稿金石例子诩为江西提刑理问】程益【章丘人举进士为国子愽士与修宋辽金史迁监察御史劾宰相不报即解官归后复起为亷访司佥事】刘斌【歴城人屡立战功为济南新旧军万戸镇邳州将卒语其子曰居官当亷正自守毋凟货利丧名败家谥曰武庄子思敬袭职立功官至江西行省叅知政事卒谥忠肃】刘嶷【伯林子累立战功官至成都路军民经畧使封秦国公卒谥忠惠子元振元礼皆有勇畧元振官至潼川路副招讨使元礼潼川路汉军都元帅乞解官养母从之】宋敬之【邹平人官至轻骑都尉追封京兆郡侯子绍明官至和林行省叅政】王居敬【长山人好学有器识官至中书礼部尚书弟居敏以孝友闻表其门曰孝义】张炤【济南人防頴悟力学世祖时歴官扬州镇江东昌三路总管府逹噜噶齐所至吏民畏服上下安之后谢病归卒谥敬惠尝购书八万卷以万卷送济南府学】王伯顔【滨州霑化人至正中知福寜州陞福建转运副使仍领州事防至募兵扼险击败之后因马仆见执贼帅王善曰闻公有惠政为我尹此州可乎伯顔大骂竟不屈被害颈断涌白液如乳伯顔既死贼时覩其引兵出入事闻追封太原郡侯】张名徳【淄川人官至般阳路总管毛贵攻城名徳死节赠河南行省左丞谥忠襄】本朝髙复【临邑人洪武初擢知长春府事为政有惠爱嵗遭大旱斋于城隍祠祷之夜梦神告曰雨至矣明果大雨嵗遂登民歌颂其徳改吉安府同知以老疾辞赐半禄赡之卒勅上元县】张绅【济南人少从事戎马间官至浙江布政博学工诗所作清新典则有古人风今有诗集】秦琰【歴城人洪武中领乡荐累官刑部侍郎才行见誉于时】聂震【长山人洪武中登进士第歴官户部员外郎端谨有守后陞本部左侍郎】王琏【长山人器局沉凝学问精宻师事宋濓洪武中乡举至京召见试诗擢史馆编修选入文华堂肄业寻摄御史按河南回奏称防上説谓近臣曰文华堂诸生如王琏等皆异日将相才也】郭士原【泰安州人勇畧过人累立战功歴陞中军都督府都督】满甫【章丘人以才行超卓擢任浙江布政司左布政使】宋性【徳州人洪武中由国子生为刑部主事署本部右侍郎后黜为湖广按察副使调陜西永乐初陞四川布政司右叅政进北京刑部右侍郎所至以亷能称比卒人多惜之】贾昭【济阳县人洪武中由举人任灵石教谕学行卓越歴官湖广布政司右叅政后陞云南布政使】韩祯【章丘人由太学生拜河南道监察御史克振风纪寻陞江西布政司左叅政未几改任广东卒于官】李溢【利津人由太学生擢户部主事歴任饶州府知府政绩着闻寻陞山西布政司右叅政】赵让【肥城人家贫防孤事母至孝佣力以供给母病祷祈欲以身代后母以天年终让号泣絶而后蘓庐于墓侧有虎夜至让但悲泣虎自避去之后有刼入庐让告止有二升米以为母忌祭资贼感其孝以五钱遗之永乐中诏旌表其门】孙恪【邹平人洪武末累迁懐柔县簿民深感之奏陞知县后陞福建叅议律身廉谨家无蓄积惟收书以遗其后而已】孙忠【邹平人由太学生擢介休簿累官鸿胪宣徳中以戚畹之贵进爵防昌伯为人谦恭小心节俭不奢未尝以贵骄人享福禄荣名数十年卒年八十五追封安国公谥恭宪】王佐【海丰人永乐中领乡荐入太学擢吏科给事中务存大体声誉着闻宣徳中陞戸部侍郎正统中进陞本部尚书器宇洪伟徳量寛平士林重之没于王事赠荣禄大夫少保】孟善【海丰人永乐中从征有功累陞都督同知进封保定侯卒追封滕国公谥忠勇】李濬【武定州人由太学生擢监察御史性资笃实宣徳中歴陞都察院左副都御史】张惠【徳州人宣徳间任监察御史按云南有异政再按浙江抚缉处贼州郡获安召拜礼部尚书省志】尹旻【歴城人正统间乡贡第一登进士授翰林庶吉士改刑科给事中迁通政司左叅议屡陞吏部尚书有知人之鍳所选吏皆称职京师有选法不如尹旻之謡卒赠太保谥恭简省志】王允【歴城人少孤励志读书正统中登进士官至左布政使事母克尽孝爱所至以清洁称母卒庐墓哀毁景泰三年有司上其母贞节允孝行两旌表之省志】张纲【长清人景泰中进士拜监察御史时曹吉祥欲庇一指挥孽庶夺嫡廕纲疏奏阻之出按寜藩削防卫军士再巡湖广有李总兵者遗千金劾奏落职知者咏之曰持节曽巡三楚地却金能继四知心屡陞佥都御史御北边奏防宪庙尝曰南有王越北有张纲朕何忧哉省志】李森【歴城人景泰末进士授官给事中有直声每奏先舁棺于外以疏斥万妃家人骄横谪定州同知士论荣之省志】李纲【长清人天顺初进士初授御史出按直浙江风裁甚着宪庙即位首请斥胡僧伎士累陞左佥都御史纲平生峭直清介与物寡合没时笥箧唯衣书而已上知清忠赐祭省志】张鼐【歴城人成化中进士为监察御史劾论李孜省出为彬州判官寻起河南佥事治河有功汴民立生祠祀之累陞都御史巡抚辽东召入掌院忤逆瑾落职而归瑾败复官学者称为栢山先生省志】毕亨【新城人成化中进士任主事后为顺天府丞捕畿内蝗蝗遂灭累官南京工部尚书尝奏宦官不当立祠罢归子昭举进士官至都御史省志】洪汉【章丘人成化中进士授主事累陞江西叅政平桂林荆竹永福诸猺獞迁陜西左布政擢都御史巡抚大同防敌防邉师失利汉亦坐去官有飞曰大书于朝壁云洪汉无钱却去官及归贫不自给屡荐弗起省志】王勅【歴城人成化末进士及第授翰林编修谪判夷陵陞四川佥事河南提学副使终南国子监祭酒博极羣书所着有五经通防漫逰云芝诸稿省志】邉贡【歴城人治中进士授太常博士擢兵科给事中累迁河南提学副使陞南京戸部尚书贡与北郡李梦阳信阳何景明相友善肆力古文尤长于诗有诗文二十卷藏于家省志】徐暹【歴城人治末进士任给事中正徳初疏劾逆瑾械狱榜笞几死落职家居凡七载足不入城市瑾败起山西佥事寻陞副使时有钜冦号混天王刼掠郡县暹不烦兵以计平之民为之謡曰不发一矢贼乃尽死不荷厥戈贼死实多卒于官省志】
　　列女孙氏【平原郧县女子名男玉夫为人所杀男玉追执雠人将杀之或止焉男玉曰妇人以夫为天当亲自复雪遂杖杀之有司处以死文献诏曰男玉重节轻身以义犯刑縁情定罪理在可原其特恕之】刘氏【平原人夫金龙守梓潼梁人攻围金龙疾刘修战具率士卒登城拒战戍副髙景隂谋叛刘斩景及其党十余人城中乏水刘率众诉天俄而雨防人得以济后援至贼退朝廷官其二子】张义妇【邹平人李五妻年十八夫戍永寜而卒张养舅姑甚孝父母舅姑病凡四刲股以救及舅姑没丧塟无违礼既而叹曰夫骨逺土妾何以生乃卧积水上月余不死乡人怜之资以钱乃往取夫骨及至福寜则失夫所在张哀号欲絶其夫之魂忽降于童指示所在果得其骸骨以归元旌表之】胡氏【滨州人刘平妻从夫行戍宿沙河岸虎噬其夫胡持刄刺之虎弃其夫而死事闻元复其门】刘氏【陵州人吕彦能妻元至正中贼犯陵州彦能与家人谋所往姊曰我丧夫久又无后不死何为赴井死其妻则曰妾必不负君君可自往妾入井矣彦能二女及子妇王氏二孙女皆随溺井一门死者七人】萧氏【济南人刘公翼妻有姿色颇通书史元至正中闻毛贵兵压境豫与夫谋曰妾诗书家女誓以氷雪自倘城防被执悔何追妾以二子一女累君去作清白鬼于泉下耳夫曰事未至何急于此居无何城防萧自缢死】邓瑜妻胡氏【胡氏济南卫人洪武间瑜指挥同知将从征嘱其妻以尽节瑜竟殁于阵胡守节终身诏旌表其门省志】杨焕妻王氏【邹平人寡无子甘贫守节其祖翁姑及夫凡四丧旌表省志】訾氏【禹城人杨天玺妻早殁訾矢节终身永乐间旌其门曰贞节省志】王敏妻周氏【徳州人夫卒自缢正统十年有司上其事诏旌表之省志】刘氏【歴城人王云妻也云卒矢节子允为布政景泰三年旌其门省志】卢氏【齐东人张佩妻从夫戍京师生子昌二嵗佩卒卢年十八扶柩归纺绩事姑及昌娶吕氏亦早卒吕亦不再嫁成化十六年表曰双节省志】马骢妻司氏【禹城人骢举乡试及卒司年二十二子魁方一嵗司守节事舅姑尽孝魁后亦举乡试成化十七年旌表省志】殷氏【滨州人李陵妻治九年夫疾笃顾谓殷曰若之何殷以死自誓及夫卒夜半以孝帯自缢而死省志】马氏【陵县人邢端妻端举乡试早卒马守节子东亦举乡试任知县而卒妇张氏训子有姑之风旌曰双节省志】杨伦妻崔氏【青城人伦补邑庠生正徳六年流贼入城伦与崔遇贼贼欲刼以从伦义不受辱贼将杀之崔乞求身代贼怒砍之俱重伤获不死旌表其门省志】孙氏【青城人陈策妻正徳六年流贼入境防守东门拒敌死之孙权其尸悲号不食居数日自缢死合焉事闻诏旌之省志】范瑄妻【李氏利津人夫卒守节事姑抚子绣举进士正徳七年表其门曰苦节贞妇省志】张氏【利津人安智妻智卒张以补纫佣直奉养舅姑抚孤焕及长娶王氏焕亦早卒王守节如姑正徳七年表曰纯孝贞节省志】王氏【阳信人丁鉴妻嘉靖七年旌表贞节省志】曾氏【徳州人张崇礼妻嘉靖间夫卒自缢因合焉省志】
　　仙释郭志空【金章丘人尝遇异人传以秘法遂坐而不卧善运气或化为灵风而通透闗节或化为玉液而灌溉骨髓神幻变化非止一端】李笈【济南人授徒自给寓临安尝诣净慈寺过长桥见青衣道人林下斸笋爰揖之道人问所往曰未须去且来同食烧笋食之甚美道人忽不见笈顿觉身轻神逸行步如飞不复饮食去逰茅山又入蜀隠青城山后乗云而去】鹿皮翁【淄川人少精木工岑山上有神泉人不能至也翁于泉上作转轮悬阁又于山顚作祠舍留止其旁七十年一日下山呼宗族六十余人上山半俄淄水尽漂一郡后百余年卖药于市不知所终】麻衣先生【元时居长清抱道潜真醉歌自娱常以妙药愈人疾或预告人吉凶事无不应者声若巨钟走及奔马年余百嵗尝过石涧岩指谓门人曰此吾地也后预言其日而蜕化焉】海上老人【不知姓字髪如银丝顔如渥赭双目澄澈左手常握而不开日进生果三枚水一勺而已洪武壬午过济永乐间复至成化乙巳济南衞指挥朱显奏闻赐名王上能省志】












　　明一统志卷二十二
　　钦定四库全书
　　明一统志卷二十三
　　明　李贤等　撰
　　兖州府【东至直淮安府贑榆县界四百九十里南至直徐州沛县界一百五十里西至东昌府濮州界三百三十里北至济南府肥城县界一百一十里自府治至京师与南京俱一千二百三十里】
　　【粮四十五万三百石零】
　　建置沿革禹贡徐兖二州之域天文奎娄分野春秋时为鲁国战国属楚秦为薛郡汉为鲁国及泰山山阳郡地东汉为任城国山阳泰山郡地兼置兖州晋改为鲁郡刘宋元嘉末复置兖州于瑕丘北齐改为任城郡隋罢郡为兖州大业初改为鲁郡唐为兖州天寳初又为鲁郡乾元初复为兖州后陞泰寜军五代周复为州宋初复为泰寜军重和初改为袭庆府金仍为兖州复为泰寜军又改泰定军元初复为兖州济寜路本朝初因之洪武中陞为兖州府领州四县二十三
　　滋阳县【附郭本鲁之负瑕汉置瑕丘县属山阳郡武帝时为瑕丘侯国东汉复为县晋省入南平阳属髙平国隋复置瑕丘县为鲁郡治唐为兖州治宋避宣圣讳改为瑕县又改曰滋阳县取山为名金元因之本朝初省入兖州洪武十八年复置编戸二十四里】曲阜县【在府城东四十里神农少昊徙都之地周武王以封周公旦是为鲁国秦为薛郡汉复为县兼置鲁国晋改国为郡隋初废郡改县曰汶阳后人改曰曲阜因城中有阜委曲长数里故名唐贞观初省寻复置属兖州宋改为仙源县金复为曲阜元仍旧本朝因之编户一十六里】寜阳县【在府城北五十里本鲁阐邑汉置寜阳县属泰山郡东汉属东平国晋省后魏置平原县隋改为龚丘县宋改为龚县金复为寜阳县属兖州元省入滋阳后复置本朝因之编户三十五里】邹县【在府城东六十里周时为邾国鲁缪公改为驺因山为名汉置驺县属鲁国隋属鲁郡唐改为邹县属兖州宋属袭庆府金属滕州元因之本朝改今属编戸三十九里】泗水县【在府城东九十里古下明国春秋时为鲁卞邑汉置卞县属鲁国晋属鲁郡隋改为泗水县属兖州唐宋金因之元省入曲阜寻复置属兖州本朝因之编户一十七里】滕县【在府城东南一百四十里古小邾子国秦属薛郡汉置蕃县属鲁国晋属鲁郡后魏置蕃郡北齐废隋改为滕县属彭城郡后陞为滕郡唐复为滕县属徐州宋因之金陞滕阳军大定中改滕州及置滕县元因之属益都路本朝洪武二年州废以县属济寜府洪武十八年改今属编戸八十七里】峄县【在府城东南二百六十里春秋时鄫国汉为兰陵承二县地属东海郡晋置兰陵郡治承城隋罢郡置鄫州大业中州县并废而徙兰陵县于承城属徐州唐初复置鄫州又改兰陵为承县贞观中废州以县属沂州宋因之金属邳州后改承县为兰陵兴定中以县置峄州元初以州属益都路至元初以县省入本朝洪武二年改州为县属济寜府后改今属编戸三十六里】金乡县【在府城西南一百八十里古为缗国春秋时为宋邑汉置东缗县属山阳郡后汉析置金乡县以山为名晋以东缗省入属髙平国后魏以昌邑县省入唐于县置金州寻改戴州州废以县属兖州五代周属济州宋金仍旧元属济寜路本朝洪武十八年改今属编戸三十三里】鱼台县【在府城南一百七十里春秋时鲁棠邑隐公观鱼于棠即此汉置方与县属山阳郡晋属髙平国后魏属髙平郡北齐省唐置鱼防县属山阳五代唐属单州宋金因之元属济州至元初省入金乡后复置本朝初属徐州寻属济南府洪武十八年改今属编戸二十七里】单县【在府城南二百九十里本鲁单父邑汉为县属山阳郡东汉为侯国晋属济阳郡后魏置北济隂郡隋初废郡以县属戴州大业初州罢以县属曹州唐属宋州后自砀山县徙辉州治此五代唐改为单州宋因之金属归徳府元初以单父县附郭属济寜路本朝洪武元年省县入州二年改州为单县属济寜府十八年改今属编戸四十二里】城武县【在府城西南二百九十里汉旧县属山阳郡东汉属济隂郡晋属济阳郡北齐于此置永昌郡隋初罢郡置戴州大业初废州以县属济隂郡唐贞观中属曹州五代唐属单州宋金元因之本朝洪武四年改属济寜府十八年改今属编戸二十三里】曹州【在府城西三百里古豫州之域周武王封弟振铎为曹国战国属齐汉为济隂郡地晋为济阳郡后魏于郡东北置西兖州治定陶城后徙治此后周改为曹州隋改为济隂郡治济隂县唐复为曹州天宝初改济隂郡乾元初复为曹州五代晋置威信军周改彰信军宋为兴仁府金复为曹州大定末河决徙治州东北七十里本朝洪武四年改为县正统十一年复置曹州于古曹国兖州府编戸七十四里领县二】曹县【在州南一百二十里本汉济隂郡之定陶县地隋置济隂县唐宋皆因之金徙曹州治旧乘氏县仍置济隂为附郭本朝初以济隂省入州洪武二年徙州治盘石镇四年改州为县属济寜府正统十一年复置曹州以县属焉编戸四十八里】定陶县【在州东南五十里本尧所居秦置定陶县汉初封彭越为梁王都此后以县属济隂国宣帝时为定陶国后魏为西兖州治隋属济隂郡唐属曹州寻降为镇宋置广济军兼置定陶县熙寜中军废以县属曹州后复置军金废军仍以县属曹州本朝初省入州洪武四年复置属济寜府正统十一年改今属编戸一十九里】济寜州【在府城西六十里古徐州之域春秋时属鲁战国属宋秦属砀郡汉属山阳郡晋为髙平及任城国地刘宋属济北郡后魏置济州于碻磝城隋改为济北郡唐初复为济州后废五代周复置济州治钜野金徙治任城元初还治钜野后陞为济寜路而于任城置济州至正中省济州而徙路治任城本朝洪武元年改路为府十八年改府为州以任城县省入属兖州府编戸五十四里领县三】嘉祥县【在州城西五十里本钜野泽地世传鲁哀公西狩获麟于此唐宋以来皆为任城县地金大定中始置嘉祥县属济州皆取获麟之义元属东平路至元初还属济州后属单州本朝改今属编戸一十四里】钜野县【在州城西北一百里禹贡大野既潴即此地周属鲁汉置钜野县属山阳郡晋属髙平国后罢隋复置属东平郡唐置麟州治此寻废州以县属郓州五代周于此置济州宋因之金徙州治任城县省钜野入郓州元初为济寜路治后徙治任城而此县仍属焉本朝因之编戸三十五里】郓城县【在州城西北一百六十里本鲁地汉为夀良县地东汉属廪丘后周置清泽县及髙平郡隋废郡改县为万安后改为郡以廪丘省入大业初置郓城县属东平郡唐置郓州以县属焉五代周废州以县属济州宋因之金以水患徙盘沟村元属济寜路本朝因之编户二十四里】东平州【在州城西北一百五十里春秋时为须句国战国属宋秦属砀郡又为薛郡地汉为东平国取禹贡东原底平之义后为济东国又改太河郡东汉仍为东平国后魏为东平郡后周置鲁州隋置郓州后改东平郡唐复郓州天寳初改东平郡元和中置天平军宋徙治州故城政和初改东平府元改为东平路本朝洪武初复改为府八年降为州以须城县省入属济寜府十八年改今属编戸三十四里领县五】汶上县【在州东南六十里古厥国春秋时为鲁中都地汉置东平陆县属东平东汉省入须昌县北齐置乐平县隋后改平陆属鲁郡唐初属兖州后改为中都县金改为汶阳县又改曰汶上元属东平本朝因之编戸四十八里】东阿县【在州西北七十里春秋时齐柯邑汉置东阿县属东郡晋属济北国隋属济北郡唐初属济阳郡后属郓州宋徙治新桥镇属东平府金元仍旧本朝洪武八年还旧治编戸二十四里】平隂县【在州北一百二十里本齐地春秋鲁襄公防诸侯伐齐齐侯御诸平隂即此汉为卢县地晋因之隋置榆山县后改平隂县属济北郡唐属郓州宋属东平府金元仍旧本朝因之编户一十九里】阳谷县【在州西北一百四十里春秋时齐地僖公时齐宋江黄防于阳谷即此隋置阳谷县属济北郡唐属济州天寳后属郓州宋徙治上述镇金元仍旧本朝因之编戸三十九里】夀张县【在州西一百二十里春秋时为良邑汉为夀良县属东郡其治在今县南九十里东汉改为夀张县隋属济州后属郓州唐于此置夀州并增置夀良县寻俱省宋属东平府金元仍旧本朝洪武三年省入须城阳谷二县十四年复置属东平州编户一十五里】沂州【在府城东三百六十里本齐鲁二国之境秦汉晋皆为琅琊郡地后魏于此置北徐州后周改沂州以城临沂水故名隋置临沂县改州为琅琊郡唐复为沂州天寳初改琅琊郡乾元初复为沂州宋金因之元属益都路后以临沂县省入本朝洪武初改属济寜府又改属济南府十八年改今属编户一百五十里领县二】郯城县【在州城东南一百二十里古郯子国地汉置郯县属东海郡东汉徐州刺史治此北齐省后周复置隋省后复置属下邳唐宋金因之元末复置郯城县仍属沂州本朝因之编戸六十二里】费县【在州城西南九十里古费国地春秋时为鲁季孙氏之邑汉置费县属东海郡东汉属泰山郡晋属琅琊国后魏徙治祊城属沂州后废唐复置宋金元俱仍旧本朝因之编戸七十五里】
　　郡名东鲁【古名】任城【北齐名】鲁郡【隋名】泰寜【宋名】
　　形胜奄有防遂荒大东【诗鲁颂】河济之间【唐孔頴逹禹贡疏兖州在河济之间其地卑下而水之所沮洳者为多】东盘琅邪西控钜野北走厥固南驰互乡【唐李白任城防壁记】近通徐泗逺控江淮【宋蘓辙钜野县诗】
　　风俗民有圣人之教化【汉地理志周以少昊之墟封周公子伯禽为鲁侯其民有圣人之教化故孔子曰齐一变至于鲁鲁一变至于道言近正也】尚礼义重防耻【同上去古逺而风俗漓孔子闵王道将废乃修六经以述三代之道是以其人好学尚礼义重亷耻】有桑麻之业【同上周公遗化销防庠序衰壊地狭人众颇有桑麻之业亡林泽之饶俗俭啬爱财趋商贾好訾毁多巧伪】君子以材雄自髙小人则鄙野难治【唐李白任城防壁记】
　　山川嵫阳山【在府城西三十里宋熙寜中旱祈于此山获雨遂封其神为惠应侯】甑山【在府城东北七十里后魏时境内数有猛兽为暴自张蕐原临政山中忽有六驳食兽咸以为化感所致】防山【在曲阜县东二十里礼记孔子父母合于防今其墓在山北二十里】尼山【在曲阜县东南五十里连泗水邹县界一名尼丘山昔叔梁纥与顔氏祈于此山而生孔子今其麓有宣圣庙西南有观川亭遗址亭东有坤灵洞元时尝有人持火曵絙而入北三数丈忽隙间有光覩一室口广两楹许中横石床石枕皆天成元周伯诗五峯鴈列冈峦秀一洞龙蟠气象雄河润周知流泽逺顶圬犹见肖形同】顔母山【与尼山相对上有圣井及顔母庙遗址】云山【在寜阳县西一十五里上有穴出云】伏山【在寜阳县北二十里上有洞洞内镌石成佛像故又名佛山】杏山【在寜阳县东北三十里上多杏木】冈山【在邹县北五里上有冈山寺】马鞍山【在邹县北二十里上有孟母墓】九龙山【在邹县东北二十里山形起伏凡九上有灵泉故又名灵山】四基山【在邹县东北二十里上有孟子墓】峄山【在邹县东南二十五里一名邹峄山禹贡峄阳孤桐春秋邾文公卜迁于峄史记秦始皇上邹峄山刻石颂徳皆此元鲜于枢诗东方巨镇宗岱宗羣山列侍臣妾同西南崛起一万仭却立不屈如争雄何年天星下天宫坠地化作青芙蓉外如刻削中空洞阆风圃遥相通】鳬山【在邹县西南五十里连鱼防县界诗保有鳬峄遂荒徐宅即此其阳有伏羲庙遗址世传伏羲画卦于此故土人呼其处为八卦山元杨奂东逰记云过泗水地颇髙敞南望鳬峄诸峯出没于烟芜云树之表谓此】昌平山【在邹县东北五十里史记孔子生鲁昌平乡谓此】鳯凰山【在泗水县东南五里下有珎珠泉】昌山【在泗水县东南二十里下有泉曰鲍村曰东严曰黄隂皆流入泗水】陪尾山【在泗水县东五十里泗水源发于此上有仁济侯庙】山【在泗水县东北五十里诗奄有防即此春秋隂之田在其北今属泰安州】龙山【在滕县北二十五里】雪山【在滕县东四十里】桃山【在滕县东南五十里即华采山也又名义珠山上有泉俗传不可窥窥者不盈嵗輙死有乌巢井上金喙黒色见则大水今讹作陶山谓其山有陶朱墓或作西微山谓有微子墓皆谬】髙山【在滕县东六十里上有赵盾祠遗址少西有薛山薛水源发二山之间】车稍山【在峄县北六十里一名三峯山沧浪渊出此】君山【在峄县北六十里上有池深数尺水旱不増减平田数顷昔有隠者王老抱犊耕其上后遇异人仙去故又名抱犊山】鲁卿山【在峄县东北七十里旧有鲁卿季文子庙一名季山俗名神峯山】夹山【在峄县北七十里即夹谷也春秋鲁公防齐侯于祝其实夹谷即此】夹儿山【在峄县北七十里旧有锡塲】马山【在峄县南九十里其形若奔马之势】阳山【在金乡县西北三十里山多美石可作碑碣】栖霞山【在单县东四里世传梁孝王尝逰此】文亭山【在城武县西北二里上有文士亭遗址】曹南山【在曹州南一百里诗荟兮蔚弓南山朝隮春秋盟于曹南皆此】景山【在曹县东四十里废楚丘城北卫文公徙居楚丘测日影于此诗望楚与堂景山与京是也】髣山【在定陶县北一十五里乃曹国十五世地积壤之髙髣髴如山故名】两城山【在济寜州南六十里】郗山【在嘉祥县东南五里上有郗鍳祠址】青山【在嘉祥县有二大青山在县南二十里上有青山神庙小青山在县西六里又汶上县亦有二青山一在县东北五十六里一在县东北三十里】平山【在嘉祥县南五十里上有秋胡子妻庙遗址】崱山【在嘉祥县南三十里】金乡山【在钜野县南五十里山北有石洞曰清凉深十余丈内凿石作四小阁阁外一堂陛髙三尺堂外两门门外两大阁石道长三十丈濶十有六尺世传秦始皇避署宫也西征记汉司校尉鲁恭凿山为墓得白兎乃不更山南而得金故曰金山其冡尚存】独孤山【在郓城县东北五十里孤峯独立宋吕本中诗凄凉单马经行处况是此山名独孤】峗山【在东平州北五里汉东平宪王墓在焉】瓠山【在东平州北二十里山形似瓠汉书作报山汉东平思王墓在焉】黄华山【在东平州北三十里金翰林学士王庭筠卜居于此】蚕尾山【在东平州北三十里聮络望山卧牛诸峯唐蘓源明宴小洞庭诗序所谓左拂蚕尾是也】鳯山【在东平州北三十里羣峯环抱枫林蔽亏粲若云锦骚人墨客登覧题咏者甚多】金螺山【在东平州东三十里汉书哀帝时无盐危山土自起覆草如驰道状即此山也山阳钜崖有石像故旧名白佛近代始改今名】棘梁山【在东平州西四十里山顶有石崖东西判为二其上驾石为桥可通往来西南有石洞镵佛像数百】蜀山【在汶上县西南三十五里上有神祠遗址碑记云山形水势有类西蜀】采山【在汶上县东北二十五里俗传其山旧有花木望之若五采】谷城山【在东阿县东北五里一名黄山即汉张良得黄石之所】碻磝山【在东阿县南七里刘宋檀道济与后魏交兵于此今城南三土堆即道济唱筹量沙之所】鱼山【在东阿县西八里一名吾山汉武帝瓠子河诗功无已时兮吾山平注云吾山即鱼山也】山【在东阿县东南三十里其山髙大为羣山之冠】云翠山【在东阿县南四十里】鹅山【在东阿县西南一十二里以形似名】会仙山【在平隂县治东一名聚仙山】石门山【在平隂县西二十五里山上有石门东西相向可通人行】龙山【在平隂县西南三十里世传昔有龙见于其下又名龙化山】孔子山【在平隂县南三十里上有孔子教书堂遗址】梁山【在夀张县南九十里汉梁武王此又名刀梁山】艾山【在沂州西二十五里鲁隠公防齐侯于艾即此】大利冶山【在沂州西南一十里路傍有巨铁二块在地中】爱古山【在沂州北五十里】金雀山【在沂州西南二百六十里又西南三里赤石埠亦有山同此名】山【在费县西北七十里书防羽其艺诗奄有防即此又以其居鲁地之东一名东山孟子所谓孔子登东山而小鲁是也】聦山【在费县西北一百三十里浚河源出此】马陵山【在郯城县东二十里旧传即古之琅琊山】芙蓉山【在郯城县西北七十里】大沬固【在费县西南六十里根盘三十里壁立云霄若巨柱之撑天本县山号为固者若太平不老佛耳云头之类甚众】大□阜【在费县西南一百里一名货郎阜祊水源发于此】防通河【在济寜州南元时创开以通漕运自济寜分水闸至东昌府临清闸凡四百余里久而淤塞本朝永乐九年遣大臣率民夫疏凿惟于开河闸至沙湾北故河道北徙几二十余里余皆循其故道自济寜则引泗洸及徂徕诸山谷水注之至沙湾则引黄河攴流自金龙口者合之以逹于临清防于卫河】雩河【在府城东五里自曲阜县马跑泉发源至本县界入防通河】济河【在汶上县北一名大清河禹贡济水东出于陶丘北又东至于菏又东北防于汶又北东入于海魏郦道元谓济水当王莽之世川渎枯竭不与昔同宋蔡沉谓今歴下几发地皆是流水世谓济水经流其下然则今济水伏流不见惟汶水由济河以入海】蓼河【在邹县北三十里源发九龙山东南蓼沟西北流入白马河】白马河【源出九龙山西流入于泗水】沙河【有二南沙河源出滕县东北连青山前南流入薛河北沙河源出本县北龙山西流经鱼防县界入招湖】承治河【源发峄县西许家泉南流入邳州界】浚河【源发聦山东流合于祊水】王祥河【在沂州北二十五里源出王祥庙后即其卧氷跃鲤处又名孝河】新开河【在平隂县西一十里即济河之下流其南崖有盘石行舟者患之宋张方平乃凿新河引水北行以避之因名又汶上县西南亦有新开河本朝正统八年凿之以泄山谷诸水西流入防通河】泗水【源发陪尾山四泉并发循泗水县北八里始合为一西经曲阜县贯府城下至济寜分流南北南流入徐州境北流入防通河】洙水【在府城东北二十里又云在曲阜县五里南为洙水北为泗水二水之间即孔子所居今湮没无考】崄水【源发曲阜县北五十里九峯山南流入泗水其溪涧崄隘故名】汶水【源发泰安州西南流至本府经寜阳平隂汶上县界又西至东平州界注济河故道东北流经东阿县界又东北至济南府界入海】洸水【在寜阳县西三里即汶水支流南经府城西北又西至济南州入防通河】漕水【源发寜阳县治东蛇眼泉北流至府城北三十里入洸水】泮水【一名雩水源发曲阜县治西南马跑泉西流至府城东入泗水诗思乐泮水薄采其芹即此】沂水【源发尼山之麓西流入泗水论语浴乎沂即此又沂州东南亦有沂水其源发自青州府沂水县南流至沂州与祊水合禹贡淮沂其乂是也】薛水【源发滕县东髙薛二山之间西南流入徐州沛县界】梁水【源发滕县东一十五里西南流入徐州沛县界】黄水【即黄河支流自开封府流至本府曹县界分为二派其一东南流至徐州入泗其一东北流入防通河】汜水【在曹州西南三十里汉髙帝即位泛水之阳即此】狼溪水【源发东阿县东南二十八里狼山下西北流经县城内又北流入汶水】涑水【源发费县天青江下流经沂州及郯城县界入邳州诸湖泽】祊水【源发大□阜东南流经沂州郯城县入邳州界】积水湖【在东平州西一十五里防通河之南周围百余里四面有堤正统三年于近河处置减水闸】南旺湖【在汶上县西南三十里湖濶数十里每嵗引湖水入防通河以济其浅】范蠡湖【在定陶县城内西南隅其地洼下多水俗传为范蠡养鱼之所今涸】沧浪渊【在峄县北车稍山下孟子沧浪之水清兮可以濯我缨即此有龙神祠嵗旱祷雨多应】钜野泽【在钜野县东五里一名大野泽南北三百里东西一百余里禹贡大野既潴周礼薮曰大野皆此元末为黄河所决遂涸】梁山泺【在东平州西宋宋江为防尝保此中有黒风洞】菏泽【在曹州境内禹贡导菏泽被孟潴又济水东至于菏皆此今涸】大祢沟【在曹州界内诗出宿于泲饮饯于祢即此今淤塞】桓公沟【在东平州境内晋毛穆之所凿水经云桓帅众北入掘通济渠故谓之桓公沟今淤塞】济隄【在曹定陶二县即故济水隄也】伯禽井【在曲阜县宣圣庙东北三里鲁公故基内亦名车辋井水清白而甘俗呼为浆水井】管仲井【在东阿县谷城内元陈孚诗画野分民乱井田百王礼乐散寒烟平生一勺潢污水不信东溟浪沃天今湮没】臧武仲井【在曲阜县鲁城内】季桓子井【在曲阜县鲁城内史记桓子穿井得土缶即此】顔子井【在曲阜县鲁城内周公庙西南】圣水井【在府城北二里遇旱祷雨輙应又嘉祥县南二十里亦有圣水井俗传有疾者取水煎药服之多効】吕井【在单县治东北隅俗传吕仙翁与单父人惠翁逰苦其水咸掷瓦井中水遂甘美故人呼之为吕井】灵泉井【在东平州北三十里四靣皆石壁中有一井遇旱取水祷雨輙应】阿胶井【在阳谷县东北六十里水清冽而甘煮革为胶可以愈疾旧属东阿故名阿胶井】玉沟泉【在泗水县西南一十二里西北流入泗水】盗泉【在泗水县东北髙陉山之隂淮南子云孔子不饮盗泉之水即此】许池泉【在峄县西北一十二里三泉并发味甘而冽上有龙祠】逵泉【在曲阜县鲁城南左传僖叔饮酖及逵泉而卒即此上有龙祠】温泉【在曲阜县南七里以上二泉俱流入沂水又沂州东北郯城县西北俱有温泉土人皆甃石为池引以澡浴】黄良泉【在鱼防县东北六十里黄山下从石窦涌出周五十余步下流注于泗水】感应泉【在嘉祥县南二十里青山侧泉目山腰石穴流出遇旱取水祷雨輙应】白雁泉【在东阿县东南三十五里相传汉王伐楚经此士卒渇甚忽见白雁惊起遂得清泉故名】芦泉【在东平州东北三十里元行省尚书严实尝引水构亭为逰观之所】鲁泮宫池【在曲阜县宣圣庙东南】泽笔池【在沂州城内晋王羲之曝书堂前今湮没】南池【在济寜州境今淤塞唐杜甫逰任城南池诗秋水通沟洫城隅集小船晚凉防洗马森木乱鸣蝉菱熟经时雨蒲荒八月天晨朝白露降遥忆旧青氊】
　　土产兎丝子　蛇床【单县出】全蝎　包金土【俱平隂县出】阿胶【阳谷县出】铁　锡【俱峄县出旧有塲今废】黑瓷噐【峄县出】楷木【曲阜县孔林出其木似槐文理纵横缙绅多取之为简】顶茶【山石上出】蕨菜【曲阜县出】仙灵脾　紫石英　钟乳石【沂州出】云母石　茯苓【滋阳等县出】天门冬　卷栢【兖州出】
　　藩封鲁王府【在城内正北洪武十四年建】安丘王府　乐陵王府钜野王府　东阿王府　邹平王府　滋阳王府东瓯王府　髙宻王府　新蔡王府　阳信王府翼城王府　东原王府【俱在府成内】
　　公署袭封衍圣公府【在曲阜县鲁城内洪武十年建】直沂州卫【在沂州城内东南初为守御千户所洪武四年建五年陞为卫】济寜卫【在济寜州城内东南永乐五年建】兖州防卫【在府治东洪武中为鲁府置】滕县守御千户所【在滕县城内西偏洪武四年建】东平守御千户所【在东平州治东南洪武三十一年建】
　　学校孔顔孟三氏学【在曲阜县袭封府南魏黄初间袭封崇圣侯孔羡建本朝洪武元年重建】兖州府学【在府治北洪武十八年自府治东北徙置于此景泰四年重修】曹州学【在州治东正统十一年建】济宁州学【在州治东北元至元间建本朝洪武三年重修】东平州学【在州治东北元皇庆间自州治西南徙置于此东朝洪武十五年重修】沂州学【在州治西北洪武三年因旧重修】滋阳县学【在县治东洪武十八年建】曲阜县学【在阙里西洪武五年迁县治东北正徳九年迁宣圣庙东嘉靖五年徙置于此】宁阳县学【在县治东洪武初建】邹县学【在县治西洪武三年建正统二年重修】泗水县学【在县治东南宋元丰间建本朝洪武初重修】滕县学【在县治西元至元间建本朝洪武初重修】峄县学【在县东门外元至治间建本朝洪武二年重建正统八年重修】金乡县学【在县治东金大定间建本朝洪武元年重建正统十一年重修】鱼台县学【在县治西北元泰定间建本朝洪武二年重修】单县学【在县治东南洪武三年建】城武县学【在县治东洪武五年因旧重建】曹县学【在县治西北洪武四年建】定陶县学【在县治东洪武四年建宣徳七年重修】嘉祥县学【在县治南洪武三年建永乐十八年重修】钜野县学【在县治东洪武七年自县治东北徙置于此】郓城县学【在县治东南宋旧学本朝洪武元年重修】汶上县学【在县治东元至元间建本朝洪武三年重修】东阿县学【在县治西洪武八年建】平隂县学【在县治东南宋元符间自县治西北徙建于此本朝洪武三年重修】阳谷县学【在县治东北宋崇寜间建本朝洪武三年重修】夀张县学【在县治东洪武十四年建】郯城县学【在县治西洪武二年建】费县学【在县城南门外金皇统间建本朝洪武元年重修】
　　书院洙泗书院【在曲阜县西北八里即孔子讲道之所元设山长本朝肖孔子像于内】圣泽书院【在汶上县西南三十里一名孔堂世传孔子宰中都政余讲学于此】尼山书院【在尼山上宋庆厯间建后燬本朝永乐十五年重建】曾子书院【在郯城县西北六十里又嘉祥县南四十里亦有曾子书院】性善书院【在滕县西南元大徳间建取孟子告滕文公以性善之义为名】思圣书院【在费县西九十里元至正间建】野斋书院【在东阿县境内即元翰林承防李谦故居谦卒诏立书院并设山长以掌谦祀】中庸精舍【在邹县治东南世传子思孟子传道于此元建为书舍导江张防记云按孟母三徙此地母所徙邪孟子他日居邪受学固当在鲁岂子思子时至邹邪】
　　宫室灵光殿【在鲁城内东南汉鲁共王所作及汉中防宫殿皆燬而灵光岿然独存后废尚有遗址】杏坛楼【在曲阜县西宣圣庙前又有孔子讲堂在庙北五里】望海楼【在郯城县东南三十五里世传孔子尝登此以望海】岳云楼【在府城内王城东南隅本古兖州城楼唐杜甫尝登此赋诗云东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇后楼毁人遂呼其故基为杜甫防】李白酒楼【在济寜州南城上唐李白客任城时县令贺知章觞之于此今楼与当时碑刻俱存元著作郎陈俨重修李白酒楼记其末有歌曰公昔去兮乘龙窅云气兮蓬莱宫青霞兮佩明月横四海兮焉穷济水兮无波泰山缭兮欝嵳峩思故国兮神逰怳临风兮浩歌醉而生兮醉而死曩孰非兮今孰是千钟百榼兮彼且奚适操一瓢兮吉其止擥春风兮折琼芳援北斗兮桂浆浩防兮徙倚以望归来归来兮举我觞】披云楼【在曹县治北旧州城上宋知州郭槩建陈师道作记】尊经阁【在济寜州学元大徳间建本朝正统元年重修】奎文阁【在曲阜县西宣圣庙前金明昌二年建开州刺史髙徳裔修本朝设典籍一员掌之】思圣堂【在汶上县元杨奂东逰记汶上古之中都也先圣之旧治鲁定公九年宰于此县署之思圣堂是也】断机堂【在邹县治东以孟母断机为名】三贤堂【在曹县北旧城内中塑越范蠡秦魏冉汉魏相像宋范致明有赞】晒书堂【在沂州城内晋王羲之故宅后人即其地建佛寺】溪堂【在东平州城内唐郓曹濮观察使马总建以为飨士大夫之所韩愈为序并系以诗有云凡公四封既冨以疆谓公吾父孰违公令可以师征不寜守邦公作溪堂播播流水浅有蒲莲深有蒹苇公以宾燕其鼔骇骇公燕溪堂宾校醉饱流有跳鱼岸有集鸟既歌以舞其鼓考考公在溪堂公御琴瑟公暨宾赞稽经诹律施用不差人用不屈谿有宾苽有有鱼公在中流右诗左书无我斁遗此邦是庥】懐贤堂【在城武县治北宋王禹偁为县簿既去人懐其徳故名】嵗寒堂【在东平州城内宋待制李诚之建与蘓轼防饮于此有题名刻石】邹堂【在邹县治内宋黄庭坚尝作邹操元祐中县令建邹堂书其操于屏后庭坚得罪来为此县令撤毁之】展敬堂【在曹县旧城北元时为宦逰迎送之院】义浆亭【在平隂县南二十里黑山口金大定间邑人任翁作亭贮水以济渇者】讲文亭【在金乡县学元至正四年建】顔乐亭【在曲阜县顔子庙前旧有废井宋胶西太守孔周翰濬井作亭名曰顔乐司马光有铭苏轼有记程颢作诗有曰天之生民是为物则非学非师孰觉孰识圣贤之分古难其明有孔之遇有顔之生圣以道化贤以学行万世心目破昏为醒】浮香亭【在雩水北以杨得名元杨奂东逰记北涉雩水由竹径登浮香亭即此】想山亭【在曹县治北旧城内宋郡守卢襄诗客来如见小扉便见山翁想山处】书云台【在曲阜县鲁城内鲁人以二至二分日登此防望云色以卜嵗之丰凶】郊台【在曲阜县西南一十里台东西五十八步南北四十步即鲁君郊祀之所】观鱼台【在鱼防县北一十三里鲁隠公观鱼于棠即此又北有武唐亭杜预以为即隠公与戎防盟之地】鸡鸣台【在鱼台县东六十里】盟台【在阳谷县治南世传齐桓公防江黄于此】三归台【在东阿县西二里世传以为管仲所筑】庄公台【在曲阜县西北二里荘公筑防临党氏见孟任即此其西南又有昭公防】东门襄仲防【在曲阜县鲁城内】季武子防【在曲阜县境内公山不狃帅费人袭鲁公与三子入于季氏之宫登武子之防即此】鬪鸡台【有二所俱在曲阜县西南七里季郈之鸡鬪季氏介其鸡郈氏为之金距】舞雩台【在曲阜县鲁城内一名雩坛曽防风乎舞雩即此】两观台【在曲阜县鲁城内本鲁阙孔子诛少正夘于两观之下即此】获麟台【在钜野县东南五十里即西狩获麟之所后人于此筑防】落鳯台【在钜野县东南五十里】琴台【在单县治北宓子贱为单父宰弹琴不下堂而理后人即其地建防唐髙适诗宓子昔为政鸣琴登此防政和人亦闲千禩称其才临眺忽凄怆人琴安在哉悠悠此天壤恐有颂声来】曝书台【在邹县治东南世传子思曝书于此】王陵台【在滕县西南五里汉王陵所筑】梁王台【在定陶县治东近城有髙阜世传汉梁王彭越之防】射防台【在济寜州南门相传吕布射防于此】半月台【在单县治东北隅唐李白诗陶公有逸兴不与常人俱筑防像半月回向髙城隅置酒望白云商飚起寒梧秋山入逺海桑柘罗平芜水色渌且明令人思铙湖终当过江去爱此暂踟蹰】乐郊池舘【在东平州治南宋郡守刘敞建有堂曰燕誉防曰陈献池曰藻芹榭曰博野坞曰梧竹亭曰玩芳舘曰乐逰合而名之曰乐郊】香林舘【在沂州治东金太守张汝芳筑有王庭筠记云舘在思贤堂之东南环阶植青梅缃梅腊梅数十株开时花气宜人故以名焉】
　　闗梁阳闗【在鲁城北左传阳虎入阐讙阳闗以叛即此】中桥　东桥　西桥【俱在府城内王城前跨泗水支流】髙呉石桥【在府城西三十里跨沂水】通泗桥【在济寜州城东】防通桥【在济寜州城南】朝天桥【在济寜州城北俱跨泗水之入城壕者】永济桥【在东平州治东跨汶河又东阿县治西亦有永济桥跨狼溪水】沂水桥【在曲阜县治南八里跨沂水】洸河桥【在汶上县东四十里跨洸水金李守纯作记碑刻尚存】永济桥【在东平州南洪武中建】
　　寺观兴隆寺【在府城东北隅唐建旧名普乐本朝改今名】普照寺【在济寜州治西北又单县治西亦有普照寺】报恩寺【在东平州治东元建本朝洪武间重修】观音寺【在沂州治西南又郓城县治东亦有观音寺】寳相寺【在寜阳县治东又汶上县治东亦有寳相寺】重兴寺【在邹县治西北内有古塔】显庆寺【在滕县南城外又夀张县亦有显庆寺】明觉寺【在鱼防县治东洪武间因旧重建】严福寺【在城武县治东正统间建】隆兴寺【在曹县治东洪武间因旧重建】夀圣寺【在东阿县治东南元建】福胜寺【在平隂县东门内】慈氏寺【在阳谷县治东北俱洪武间因旧重建】大明寺【在郓城县治东元建】开福寺【在费县治西元延祐间重建】万夀宫【在府治东北元建】祐徳宫【在沂州治西北】仙人宫【在邹县治北正统间因旧重建】玉虚宫【在防山内有松髙五尺枝干盘旋纵横各一丈二尺顶平如车轮世传道士贾文所植号为神松】岱岳观【在滕县治东北元建】清真观【在峄县治东南洪武初因旧重建】全道观【在单县治西南洪武间修】灵祐观【在东阿县西六十里张秋镇景泰中建】
　　祠庙伏羲庙【曲阜鱼防滕县及邹县鳬山上皆有之】尧祠【在府城东南七里唐李白诗有云朝策黎眉騧举鞭力不堪强扶愁疾向何处角巾防服尧祠南长杨扫地不见日石门喷作金沙潭笑夸故人指絶境山光水色青于蓝庙中往往来击皷尧本无心尔何苦门前长跪双石人有女如花日歌舞】汤王庙【在曹县南二十里】伊尹庙【在曹县东南二十五里】周公庙【在曲阜县鲁城内有宋真宗御讃碑存】髣山庙【在定陶县北髣山上祀曹叔振铎宋翰林学士王禹偁有碑】郯子庙【在郯城县南一十五里祀古郯子孔子尝学官名于郯子】宣圣庙【在曲阜县西八里鲁城内即阙里故宅唐开元初加封孔子为文宣王始宏庙制宋加修理元初重建本朝洪武九年重加修饰永乐十四年又撒而新之中为大成殿左为泗水侯殿右为沂国公殿后有启圣王鲁国夫人毓圣侯三殿又前有宋真宗御书孔子讃石刻及本朝御制庙碑文其他门庑斋宫碑刻之盛不可殚记有司春秋致祭朝廷三年一遣使致祭有事则遣廷臣祭告又尼山亦有庙元杨奂作东逰记】顔子庙【在宣圣庙东世传其处即陋巷也前有杞国公殿及顔乐亭】澹防灭明祠【在曹县东三十里龙须冈】二贤祠【在单县琴防上祀单父宰宓子贱巫马期又济寜州太白楼傍亦有二贤祠祀唐李太白贺知章】子思祠【在邹县南城外永乐七年重建】孟母庙【在阳谷县东北四十里世传孟母祈蚕之所】孟子庙【在邹县南门外宋知兖州事孔道辅建本朝永乐十三年及宣徳三年修治十年重建】范蠡庙【在曹县西南济阳故城内宋吕本中诗悠悠千载五湖心古庙无人锁緑隂为问功成肥遯后不知何术累千金】黄石公祠【在谷城山之阳汉书张良于下邳桥逢老父受良书一编曰后十三年济北谷城山下黄石即我也后良果于此得黄石寳而祀之今有司嵗以三月十八日致祭】匡丞相祠【在峄县治东祀汉相匡衡本朝正统七年重建】顔鲁公祠【在费县治东祀唐忠臣顔真卿】青山庙【在嘉祥县南青山下其山能兴云雨每祷輙应故祀之宋加封惠济公本朝止称为青山之神】大河神祠【在东阿县西南七十里沙湾正统十四年建寻加封神为朝宗顺正惠通灵显广济大河之神】泗水神庙【在泗水县东五十里今有司嵗以二月二日致祭】严公祠【在东平州元建祀行防严实】显惠庙【在东阿县西六十里安平镇本朝治五年建祀河神】
　　陵墓女娲陵【在济寜州东南三十九里】轩辕夀陵【在曲阜县东北二里相传黄帝轩辕氏此本名夀丘宋时以石砌之其石栏极工巧陵前有祠中有石像又有石碑四极髙濶皆宋时物也金始改夀丘为夀陵】少昊陵【在轩辕陵东前有石坛石像又有八卦石每祭祀则设祭器于上】尧陵【在东平州东北三十里本朝洪武四年建祠陵前命有司春秋致祭三嵗一遣使祭飨有事则遣廷臣祭告】蚩尤墓【在夀张县治东北又钜野县东北九里亦有蚩尤肩髀冡世传黄帝杀蚩尤于鹿之野身体异处故别焉】鲁公墓【在曲阜县东八里修垅蔓延不絶皆周鲁诸公所其西伯禽其南文公】鲍叔牙墓【在滕县北一十五里叔牙齐桓公相】寗武子墓【在旧曹州西北二十五里武子卫贤大夫旧有庙】启圣王墓【在曲阜县东二十里孔子父叔梁纥】宣圣墓【在曲阜县西北八里世呼为孔林史记孔子于鲁城北泗上弟子心丧三年毕相诀而去惟子贡庐于冡上凡六年弟子及鲁人从而家者百余室其冡至百余畆茔中树以千数皆异种相传弟子异国人各持其方树来种之茔中不生荆棘及刺人草王充论衡孔子当泗水而水为之却流墓有古石坛古石仪又有古桧苍然如虬龙形相传为孔子手植元周伯诗鲁国遗踪堕茫独遗林庙压城荒梅梁分曙霞栖影松牖回春月驻光古栢尝霑周雨露断碑犹载汉文章不须更问传家事泰岱叅天汶泗长】伯鱼墓【在宣圣墓东】顔子墓【在曲阜县防山东南二十里】曽子墓【在嘉祥县南四十里本朝正统十一年建祠墓前】冉伯牛墓【在东平州西一十五里旧有碑刻本朝于墓前建祠塑像又滕县治南三里亦有冉子墓未知孰是】宰我墓【在曲阜县西南三里】澹防灭明墓【在邹县西北三十里】仲弓墓【在曹县东南五十里俗呼为冉堌】髙柴墓【在沂州西南一百三十里】鲁太史墓【在定陶县陶丘之巅鲁太史左丘明之三父有宋盛琳所撰碑刻】子思墓【在宣圣墓南】孟母墓【在马鞍山之左麓】孟子墓【在四基山之右墓前有庙】公孙丑墓【在邹县北三十里】万章墓【在邹县西南一十里】孟尝君墓【在滕县南五十里即齐田文】陶朱公墓【在定陶县治东北即越范蠡】项羽墓【在东阿县东南一十二里汉髙帝既灭楚项羽持其首以示鲁鲁服遂以鲁公礼羽于此俗呼为覇冡】灌婴墓【在济寜州东三十里婴汉頴隂侯】鲁诸王墓【在曲阜县南八里汉时鲁诸王之墓大墓四十余其南一里许共王其他多不知名】梁孝王墓【在梁山北孝王汉文帝第二子因田猎至此而薨遂焉】孝妇墓【在郯城县东一十里孝妇即汉宣帝时误杀致旱者】韦贤墓【在邹县东南二十里】东平宪王墓【在东平州北峗山上王即汉光武第八子名苍】疏广墓【在峄县三山堌】萧望之墓【在沂州西南一百三十里】匡衡墓【在峄县南一十五里】张禹墓【在邹县西三十五里】范式墓【在嘉祥县南二十五里有魏时碑刻今移置济寜州学中】王祥墓【在沂州北二十五里】陈思王墓【在东阿县西北一十三里思王魏曹植】王粲墓【在济寜州南五十二里】琅邪王墓【在沂州境内晋宗室子伷墓前旧有庙】王彦章墓【在汶上县西郊本朝命有司嵗时致祭】孙奭墓【在东平州东一十五里】孔道辅墓【在宣圣墓西南】孙明复墓【在东平州卢泉乡明复宋儒欧阳修作志】李秉墓【在曹县东北三十里】孔公恂墓【在曲阜县北二里】秦纮墓【在单县东北四十里学士张元祯撰墓志】侣钟墓【在郓县】魏绅墓【在曲阜县西十五里】孟麟墓【在曲阜县西十五里】孟鳯墓【在曲阜县西二十里】
　　古迹穷桑【在鲁城北史记少昊氏自穷桑登帝位后徙于曲阜】莘仲城【在曹县东南三十里古莘国】鲁城【在曲阜县西二里神农氏自陈徙居鲁帝王世纪曰黄帝生于夀丘在鲁东门之北至春秋时鲁国都其城十有二门今宣圣庙及袭封府俱在焉】成城【在寜阳县境内古国名汉置钜平县后省】郕国城【在汶上县北三十里春秋时郕子国】鄣城【在东平州东六十里古国名也春秋齐降鄣即此】郜国城【有南北二城俱在城武县东南北郜即周文王庶子所封春秋所谓取郜大鼎于宋是也南郜春秋时宋邑汉置南郜县】楚丘城【在曹县东南五十里春秋时戎州已氏之邑汉改为已氏县隋改曰楚丘唐属宋州金属单州元属曹州本朝省入曹州】颛臾城【在费县西北九十里鲁附庸国季氏将伐颛臾即此隋置颛臾县属沂州】薛城【在滕县南四十里古国名黄帝之裔封此汉置薛县属鲁国】蛇丘城【有定陶县界即鲁之蛇渊囿汉置蛇丘县属太山郡后魏省】谷城【在东阿县南一十二里春秋时为管仲采邑东汉置县后省】桃城【在东阿县西南五十里春秋公会齐侯于桃丘即此】邾娄城【在济寜州南二十里春秋城邾瑕杜预注任城亢父县北邾娄城也】乗丘城【在曹县界内春秋公败宋师于乗丘即此汉置县金省】郈城【在沂州东三十六里春秋鲁叔孙氏私邑隋于此置临沂县寻徙入州城】费城【在费县西北二十里春秋鲁季氏私邑】武城城【在费县西北七十里即子防所治之邑】偪阳城【在峄县西南五十里春秋时晋灭偪阳是也】滥城【在滕县东南春秋时邾邑东汉置昌虑县隋省】刚城【在定陶县东北即鲁之阐邑汉置刚县属太山郡晋改刚平县后魏省】邹城【在邹县界内即叔梁纥所治之邑汉置南平阳县后省】休城【在滕县北一十五里孟子去齐居休即此】无盐城【在东平州东三十里古国名列女传无盐有丑女齐王善之立为夫人即此县女也汉置无盐县后省】葭宻城【在曹县西北三十里史记齐威王以田忌为将大破魏师于葭宻即此】漆园城【在曹县西北五十里荘周为漆园吏即此】古长城【在平隂县北竹书纪年梁惠王二十年齐筑防以为长城即此】山阳城【在金乡县界内汉置郡又改为国】梁父城【在泗水县北境汉置县寻省】亢父城【在济寜州南六十里汉置县属东平国隋省】湖陵城【在鱼防县东六十里汉沛公攻湖陵即此后为侯国】戚城【在滕县南七十里汉县】乗氏城【有二一在钜野县西南五十里汉置县一在曹县界内后魏以后县治也金济隂县徙治此】句阳城【在曹县北三十里汉置县后省】济阳城【在曹县西南五十里汉置县光武诞生于此】离狐城【在曹县界内汉为县唐天寳初改南华属曹州金省】寃句城【在曹州界内汉置县唐属杞州宋改曰宛亭属曹州元省】废济州【在济寜州后魏置治单父城金徙治任城本朝初省入任城县】须城废县【在东平州秦置须昌县隋改宿城又别置须昌五代唐改曰须城自晋以来皆为郡附郭本朝省入州】临沂废县【在沂州汉置属东海郡北齐省隋复置自唐至元并为沂州治所本朝省入州】济隂废县【在曹县界隋置自唐至宋皆为曹州治所本朝省入曹县】单父废县【在单县古鲁邑即宓子贱为宰处元属单州本朝省入单县】任城废县【在济寜州东汉为任城国晋为县属髙平郡金徙济州治此本朝初属济寜府后省】三朡亭【在定陶县界三朡古国名书遂伐三朡即此】盘庚村【在曹县东南八十里旧有殷后盘庚祠】戚姬村【在定陶县北汉戚夫人生于此】孝子村【在定陶县北里人孟昌宗母有疾割股以进而愈故名】陋巷【在曲阜县顔子庙前论语孔子曰贤哉囬也在陋巷不改其乐即此】阙里【在鲁城内即孔子所居之里按世家孔子卒诸儒讲礼乡饮酒大射于孔子家族氏因以为齐藏孔子衣冠琴瑟车书至汉景帝时鲁共王好治宫室壊孔子旧宅以广其居闻金石丝竹之音乃不敢壊于壁中得古文经传又髙帝过阙里以太牢祀孔子皆此今为宣圣庙】大庭氏库【在曲阜县治东春秋昭公十八年梓慎登大庭氏之库以望气曰宋卫陈郑火注曰大庭氏古国名唐李白诗朝登大庭库云物何苍然莫辩陈郑火空霾邹鲁烟我来寻梓慎观化入寥天】矍相圃【在鲁城内宣圣庙西南周廻二里即孔子射所】杏坛【在鲁城内宣圣庙前即孔子讲道之所北有子路捻丁石南有宋真宗御宝殿】受命坛【在曹县东北二十里汉髙帝即位于定陶汜水之阳建此】五父衢【在曲阜县西南左传季武子将作三军盟诸僖闳诅诸五父之衢】东鲁门【在府城东李白诗日落沙明天倒开波摇石动水萦廻轻舟泛月寻溪转疑是山隂雪后来水作青龙盘石堤桃花夹岸鲁门西若教月下乗舟去何啻风流到剡溪】鲁壁【在孔子宅内宋王禹偁铭据山髙兮为秦城凿池深兮为秦坑城之髙兮先壊坑之深兮曷先平伊斯壁兮藏家书匪秦乱兮犹不倾壊之者共王诵之者伏生发典谟训诰之义振金石丝竹之声如天地兮否而忽泰如日月兮晦而复明秦之焚兮未尽我不为烬秦之坑兮未得尔灭其国江海涸乾坤倾惟斯文兮用之不息】手植桧【在孔庙大成门北髙五丈余围一丈三尺宣圣手植者也晋永嘉三年枯隋义寜元年复荣唐干封二年枯宋康定元年复荣金时燬其根亦为人所戕元至元三年复荣】峄山碑【在峄山上刻秦始皇东巡狩羣臣颂徳之词丞相李斯篆宋元祐间摹于县廨中】
　　名宦周伯禽【周公旦之子旦封于鲁伯禽继之往治鲁国变其礼革其俗】晏婴【春秋齐景公时治东阿举俭罚惰决狱不畏强贵请托不行货赂不至名显诸侯】言偃【鲁武城宰以礼乐为教民皆感化有诵之声】巫马期【鲁单父宰戴星而出戴星而入身亲其劳而治】田文【战国时相齐封之于薛号孟尝君招致天下贤士食客常数千人】荀卿【战国时为楚兰陵令著书数十篇】汉田叔【鲁相守正有礼度及卒鲁以百金祠其少子仁不受曰义不伤先人名】张敞【山阳太守盗贼屏息郡内无事胶东盗起敞请自治书奏征为胶东相乃令盗自相捕斩除罪吏民翕然国中遂平】蒋诩【兖州刺史以亷直称王莽居摄诩以病免官】王尊【东平王相先是王骄奢不奉法尊以正事之曰天下皆言王勇王安能勇如尊乃勇耳王雅闻尊名髙大为尊屈相对酌酒极驩】第五种【兖州刺史时单匡为济隂太守负势贪放种乃委从事卫羽收其宾亲纠发其賍州内震栗】钟离意【瑕丘令善治猾吏后为鲁相出私财修孔子庙视事五年以爱利为化民多殷富】刘章【平隂令章光武兄之子不为贵自骄在邑有善政】王梁【光武时救桃城破厐萌等拜山阳太守将兵如故】周荣【共令迁山阳太守所歴郡县皆见称】秦彭【山阳太守以礼训人不任刑罚崇好儒雅敦明庠序百姓懐爱莫有欺犯】郑【驺令政有仁惠鲁国大旱驺独致雨蝗起泰山不集驺境】申屠刚【以尚书令数切谏出为平隂令有治行】袁安【任城长吏民畏爱未几三府举安能理剧务迁楚郡太守】刘祐【任城令兖州举为尤异迁扬州刺史】李恂【兖州刺史以清约率下常席羊皮服布被威名大振】杨秉【歴徐兖二州刺史计日受奉余禄不入私门以亷直称】刘岱【兖州刺史虚已爱物为士人所附黄巾盗入兖州岱击之死于战】三国解修【魏琅邪太守考绩为天下第一】晋江统【兖州别驾举荐郗鍳阮修程牧时以为知人】南北朝邢邵【魏西兖州刺史有善政桴鼔不鸣吏人奸伏守令长短无不知之民为立生祠勒石颂徳】房谟【魏兖州刺史选用亷清广布恩信僚属守令有犯必知虽号细宻百姓安之】张华原【魏兖州刺史有干畧逹治体境内大贼及邻州亡命者皆请华原归欵及卒州人号慕】郑述祖【继其父道昭为兖州刺史有人入市盗布其父怒曰何故负吾君执以归首述祖原之自是无盗百姓歌之大郑公小郑公相去十五载风教犹尚同】崔伯谦【北齐济北太守富者禁其奢侈贫者劝课周给百姓歌颂】隋薛胄【兖州刺史到官系囚数百剖断如流时人号为神明城东沂泗二水南流泛滥胄堰令西注百姓赖之号为薛公丰兖渠】唐宋璟【兖州刺史以仁信为政吏民爱之】裴耀卿【济州刺史郡当走集地广户寡会天子东巡耀卿置三梁十驿科敛均省帝甚嘉之】韦凑【曹州刺史摧奸发防甚有政绩】马总【郓曹濮节度观察使在镇一以简静为治吏民爱之】刘光期【夀张令以徳化致祥瑞之应县人为之立石】崔礼【天平军节度使屡以破贼功加检校尚书左仆射】殷侑【天平军节度自李师道乱赋税尽为军资无输王府者侑裁制经费嵗以钱十五万缗粟五万石归有司】乌重【天平军节度使威惠兼用吏氏懐之表列才能致之幕府】郑昈【沂州刺史谕降贼李浩五千人】令狐楚【天平军节度使始汴郓帅每至以州钱二百万入私藏楚独不取又毁李师古园槛之僣制者】五代郭琼【汉沂州刺史时盗贼蜂起琼单骑赴部盗闻其威名相率遁去】张晖【周沂州刺史有善政既三年吏民诣阙举留】宋符彦卿【天平军节度使以寛惠得人心】魏咸信【知曹州时秋霖积潦决广济河隄以民之田无害】毕士安【开寳中为济州团练推官专掌筦嵗课増羡改兖州观察推官】索湘【开宝中郓州司理叅军齐州有大狱连逮者千五百人有司不能决湘受诏按鞫事随以白】安徳裕【太平兴国中知广济军城新建徳裕作军记及图经三卷优诏嘉奨】崔立【知兖州嵗大饥募富人出谷十万余石赈饿者所全活者甚众后又知郓州】姚【咸平中河决郓州东南注钜野入淮西城中积水壊庐舍以知州事徙州于汶阳乡之髙原】陈尧咨【通判济州以气节自任后知郓州建请浚新河自鱼山至下杞以导积水】宋庠【知郓州以简静为治不务变更】王臻【真宗时知兖州刚严善决事所至有风绩】王尧臣【知郓州时京东多盗尧臣请便宜处决盗为少衰河决曹村去郓尚逺尧臣急令筑隄城下隄成水大至民免其患皆绘像祀之】李迪【知兖郓二州所至有善政吏民喜其仁厚】蔡齐【通判兖州太守王臻治政严酷齐济之以寛狱讼为之不寃】王贻永【知郓州通衢宻迩梁山泊春夏病涉贻永相地筑道人获其济】刘顔【任城主簿嵗饥发大姓所积粟活数千人李迪知兖州辟为从事】防凖【通判郓州召对称防试左正言直史馆】谢涛【真宗时知曹州属县赋税多输睢阳助兵食百姓以霖潦苦于转送涛奏留漕赋由广济河以馈京师诏从之】陈知防【京东转运副使奏还东平监所侵民田六百八十家又决古广济河通运路罢夹黄河嵗减役夫数万】王曽【咸平中通判济州后又知郓州兴学校辍俸金以助其费】富弼【仁宗时夏竦中以飞语弼求补外宣抚河北还又出知郓州】贾同【通判兖州天圣初上书言自祥符以来丁谓造符瑞以欺先帝今谓奸既白宜明告天下正符瑞之谬】杜衍【知兖州时州县官有累重而素贫者以公租及公帑均给之量其大小咸使自足有侵渔者责之】韩【知郓州京东素多盗捕法以百日为三限限中不获抵罪请获他盗者聴比折除过故盗多获】吴奎【知郓州逹于从政应事敏防治绩著称】厐籍【知郓州治以爱民为主明习法令僚属言有可取虽文书已行立为改易】司马光【从厐籍辟通判郓州尽心郡事】刘防【知郓州发廪赈饥民赖全活者甚众盗贼衰息赐书褒谕】李及【通判曹州治尚简严州有持郡长短纵为奸利者及以状闻斩于郡市后又知郓州】王徳用【知曹州先是尝为御史中丞孔道辅所劾会道辅卒客有谓此害公者徳用曰渠以职言事岂害我者可惜朝廷亡一直臣】陈希亮【知曹州先是寃句盗起尽刼张郭镇希亮至曹不逾月悉擒其党州以无事】范讽【知广济军河决民避水堤居凡给徭于官者讽悉縦使防其家奏除其租赋】吕公着【皇祐中知单州率五鼔起秉烛亲案牍黎明出防决民讼宾僚至者无拘时以故郡无留事下情易通为政不严而肃】张奎【知郓州时京东盗起奎至数月捕诸盗悉平甚有治迹】杜纮【知郓州狱繋囚三百人纮至旬日处决立尽郓尝有掲帜着妖言期为变者俄草塲白昼火或请大索纮笑曰妖计正在是屹不动未几获为妖者诛之】滕甫【神宗时知郓州民有争田久不决者甫奏请以为学田遂絶其讼又赈济流民所全活五万】许将【知郓州上元张灯吏籍为盗者系囚将曰是絶其自新之路也悉从遣之自是无一人犯法三圄皆空郓俗士子喜聚肆以谤官政将虽弗禁其俗自息】赵概【知郓州以寛厚待吏民吏按前守侵公使钱三十万当以职田租偿概知其贫为代以己俸】许几【知郓州梁山泺多盗皆渔者窟穴几籍十人为保使晨出暮归否则以告辄穷治无脱者】李璋【知郓州京东盗白日杀畧人璋信赏罚擒捕盗为衰止调夫修路数十里夹道植栁人指为李公栁】刘敞【知郓州拨遣簿书决平狱讼境内清正盗贼屏息道不拾遗先是旱蝗敞至而雨蝗自出境】曾孝寛【熙寜中知郓州州有孟子庙无封爵孝寛请于朝封邹国公从弟孝亷亦尝知是州】刘攽【知曹州曹为盗区重法不能止攽曰民不畏死奈何以死惧之至则治尚寛平盗亦衰息后又知兖州】孙鼛【知曹州徙郓州邑人子为草祭之謡指切蔡京鼛以闻京怒使言者诬以他谤罢之】程振【徽宗时提举京东路学事请立庙于邹祀孟轲以公孙丑万章乐正克等配食从之】王靓【知东平袭庆守张漴使郡人诣阙请登封靓谏以京东嵗凶多盗不当请封为政者不悦将罪靓以工部侍郎虞奕言得免】郭永【东平府司録叅军府事无大小永咸决之吏有不能办者私相靳曰尔非郭司録耶】金邹谷【大定中同知曹州军州事有吏才以课最闻后又为沂州防御使】雷渊【至寜中为东平録事河朔重兵所在骄将悍卒倚外敌为重自行防以下皆摩抚之渊出入军中偃然不为屈不数月间里间多画渊像寻迁东阿令】完顔弼【至寜中知东平府事元兵围城弼百计应战久之乃解围去弼治东平爱民省费井邑间军民无讼有古良将风】马骧【贞祐中为济隂令元兵克曹州骧被执不屈死之】元严实【东平路行兵万戸开府布政养老尊贤子忠济袭职所行一法其父治为诸道第一】姚枢【世祖时东平宣抚使置劝农检察二人以监之推物力以均赋役罢鉄官】张晋亨【权知东平府事东平贡赋率倍他邑迎送供亿簿书狱讼日不暇给厯七年吏畏而民安之】胡祗遹【至元中济寜路总管上八事于枢府枢府是之以其言着为定法时济寜移治钜野遹选郡子弟择师教之亲为讲论治以最称】张炤【至元中知兖州事时州境亢旱吏民恳祷不雨炤始至甘雨霑足属邑有吏肆为炤绳之以法杖出境外民害遂息】齐显荣【东平路总管府叅议时攻淮南道出东平民间供给费银二万锭显荣精得折充赋税民赖以不困】梁宜【知峄州尝曰为政之要有三谨民政肃宫规崇教本某尝以是自励】韩仲睴【夀张尹时黄河水溢为患仲睴开会通河以泄之民得安堵】汪泽民【兖州知州孔子后衍圣公袭封职三品泽民建议谓宜陞其品秩以示褒崇先圣之意廷议从之】董搏霄【济寜路总管理寃狱革弊政才誉著称于时】李徳麟【知单州恪勤奉公筑堤濬河民赖其利】彭庭坚【至正初沂州同知争毁牛皇神祠驱隣郡贼免民横急征敛民甚便之】张伯玉【郯城尹亷公有为抑强扶弱民甚徳之】本朝郑刚【兖州知府禀性刚直莅政亷勤官至工部侍郎】萧寛【兖州知府寛厚公正吏不忍欺民乐其政寻陞湖广左布政使】黄哲【洪武初东阿知县勤于为政寛以抚众流离之民咸复其业】曹体仁【洪武间东平知州亷慎公平教民以礼让抚字有方尝有诗曰三年短髪忧民白一寸忠心为国丹去后民犹思之】狄崇【洪武中济寜左卫指挥使开设衙门创造城池寻陞广东都指挥使未几特命统兵镇守云南没于王事令有司送济寜遣行人谕祭刻石墓前】张仁【洪武间东平知州勤于抚绥以秩满去州民奏称其亷慎公勤陞河间知府】王季立【洪武间东阿知县秩将满知府郑刚荐其歴练老成政学兼备邑民奏其清亷直干守法奉公咸乞留之】史诚祖【洪武间汶上知县守已亷公勤于抚字兴学校励风俗由是政清讼简民繁土辟累以秩满民輙奏留永乐中赐勑褒之赉以上尊织金纱衣楮币在任二十九年政声益着】陈葵【洪武末任单县知县持身亷谨好士爱民逺近称之】潘时正【永乐中济寜州同知存心公恕长于抚字建言开通河道自济寜直抵临清朝廷嘉之至今漕运頼其利】朱珤【永乐间邹县知县公勤亷干赋役均平秩满邑民奏留者再卒于官民思慕之】贝恒【永乐中知东阿县甚得民心在县十余年嵗无不登有荐其堪任风宪者耆老百余人诣阙乞留从之后卒于任乡人士女日会哭者数百人】宫志【永乐间鱼防知县为人亷能善于抚字后以秩满邑人再四奏留之】沈固【宣徳间知沂州公亷仁爱政有善绩官至户部尚书省志】顾俊【宣徳间授滕县丞亷明刚正不畏权豪寻陞临清知州行李萧然士论重其清介省志】王黼【正统间知峄县亷明仁惠兴学劝农招抚流亡复业者万余口教民种植多获其利秩满民奏留复任九年及去民立石颂徳省志】张庆【天顺间知嘉祥县重农桑务教化流民复业者三百余家后改章丘民泣留者以干计既去立徳政碑省志】龙俊【天顺间知金乡县亷明仁恕吏不敢欺蝗不入境去后民为立碑省志】张浩【天顺间同知曹州亷明刚毅抑豪强毁祠修举废坠兴学养士州佐之贤称为第一省志】孙宾【成化间知定陶县兴学举废惠政及民迁员外郎民立石颂之省志】王范【成化间由刑部员外郎出知东平州政尚寛厚悉知民隠戸役称平民有相讼者率以事理晓谕多化之秩满民奏留得复任仕终右布政省志】王肃【治初知曹县爱民重士修城郭隄防民赖其利省志】康友惠【正徳间为郯城县典史值流贼攻城友惠以死捍御民赖以安立祠祀之省志】
　　流寓温子升【太原人徙寃句为学精勤博覧羣书文章清婉仕魏为散骑常侍济隂王晖业尝云江左文人宋有顔谢梁有沈任今我家有子升足以当之】蘓源明【本京兆武功人少孤来家于兖工文辞有重名唐天寳初第进士累官至秘书监】燕肃【宋益都人父峻慷慨任侠杨光逺反时率其属迎符彦卿遂家曹州肃举进士累官龙图阁直学士知邓州以礼部侍郎致仕】孙奭【本博平人徙居郓之须城仕宋为龙图阁待制真宗尝问天书奭曰天何言哉岂有书也仕终太子少傅子瑜以防补官累迁两浙转运使】韩忠彦【相州人之子仕宋累官尚书左仆射徽宗用其言数下诏蠲逋责收用忠直之士而曽布为右相多不协言事者助布排忠彦谪官济州居住】孟祺【宿州符离人父仁业儒有节行寓济州鲁防褀早知问学东平严实辟掌书记元初擢应奉翰林文字从巴延南伐宋平陞嘉兴路总管以疾归东平卒追封鲁郡公谥文襄】申屠致逺【其先汴人金末从其父义徙居夀张仕元累官淮西江北道亷访佥事清修苦节耻事权贵聚书万卷名曰墨庄所着有任斋稿及释奠通礼等书】夹谷之竒【其先金源人徙家滕州受业东平康为济寜教授累官赞善大夫迁翰林直学士吏部尚书之竒明于治体为文章简严有法多传于世】张孔孙【隆安人父之纯为东平万戸府叅议生孔孙长以文学名元世祖时累官翰林学士承防孔孙尤善琴工书精于骑射立朝谠言有可观者士论服之】
　　人物周展禽【鲁人居栁下仕鲁为士师三黜而不去人问之曰直道而事人焉往而不三黜枉道而事人何必去父母之邦卒谥曰惠孟子称其不羞汚君不辞小官进不隐贤必以其道弟展喜尝犒齐师谕以先王之命齐侯愧服】孔子【其先宋人六世祖孔父嘉之子奔鲁遂为鲁人父叔梁纥母顔氏祷于尼丘生孔子因名丘少习礼容适周见老子回弟子益进适齐景公欲以尼谿田封孔子晏婴沮之退而修诗书礼乐鲁定公以孔子为中都宰一年四方皆则之进为司空复为大司冦三月而诛少正夘齐惧与鲁会于夹谷孔子摄行相事遂归所侵之田还堕三都齐人馈女乐而孔子适卫歴聘各国复归鲁正乐晚而喜易因鲁史作春秋年七十三卒弟子心防三年鲁追谥尼父汉追谥宣尼公后周追封邹国公唐追封文宣王宋加至圣元加大成自汉以来皆封其后本朝益尊崇之世封其后为衍圣公择其后之贤者世知曲阜县】顔无繇【鲁人孔门弟子孔子始教而受学焉后世累封曲阜侯】顔回【无繇子孔门弟子天资明睿闻一知十居十哲之首年二十九髪尽白三十二而卒孔子哭之恸曰天丧予歴代累封兖国复圣公首配孔子庙庭本朝官其后为翰林院五经博士】闵损【鲁人孔门弟子以徳行称损早丧母父再娶生二子继母嫉损冬月衣以芦花絮父察知之欲逐其母损曰母在一子寒母去三子单父善其言而止母亦感悔遂成慈母孔子称之曰孝哉闵子骞人不间于其父母昆弟之言后世追封费公】冉雍【鲁人孔门弟子寛洪简重居徳行科孔子称其仁而不佞可使南面后世追封薛公】冉耕【鲁人孔门弟子以徳行称有疾将死孔子甚痛惜之曰斯人也而有斯疾也后世追封郓公】冉求【鲁人孔门弟子居政事科孔子尝曰求也艺于从政乎何有仕为季氏宰后世追封徐公】宰予【鲁人孔门弟子以言语称智足以知圣人尝曰以予观于夫子贤于尧舜逺矣仕为临菑大夫后世追封齐公】仲由【卞人孔门弟子有政事才闻过则喜勇于为义片言可以折狱仕卫死难后世追封卫公】林放【鲁人尝问礼之本孔子以时方逐末而放独能有志于本故称之曰大哉问后世追封长山侯】樊须【鲁人孔门弟子尝两问仁知又尝问崇徳修慝辨惑孔子屡因其失而告之后世追封益都侯】澹防灭明【武城人状貌甚恶持身正大令施诸侯孔子闻之曰以貌取人失之子羽子羽灭明字也后世追封金乡侯】公西蒧【鲁人孔门弟子为鲁邦之望后世追封徐城侯】有若【鲁人孔门弟子尝论孝弟为仁之本礼之用和为贵孔子卒弟子以其似孔子欲以所事孔子者事之后世追封平隂侯】郑国【鲁人孔子弟子有令徳后世追封朐山侯】商瞿【鲁人受易于孔子后代追封须昌侯】秦非【鲁人孔门弟子乐善慕道后世封华阳侯】曾防【南武城人孔门弟子天资髙明尝对孔子言志曰暮春者春服既成冠者五六人童子六七人浴乎沂风乎舞雩咏而归孔子喟然叹曰吾与防也后世追封莱芜侯】漆雕徒父【鲁人孔子弟子嗜学涉道后世追封髙苑侯】荣旂【鲁人孔门弟子务学笃实后世追封厌次侯】冉孺【鲁人孔门弟子勤学好问后世追封临沂侯】顔之仆【鲁人孔门弟子鋭志尊道后世追封寃句侯】顔髙【鲁人孔门弟子得其微言后世追封雷泽侯】邽巽【鲁人孔门弟子志存正大后世追封髙唐侯】县成【鲁人孔门弟子学出羣类后世追封武城侯】顔哙【鲁人孔门弟子学已成器后世追封济隂侯】漆雕哆【鲁人孔门弟子学道亹亹不倦后世追封濮阳侯】申枨【鲁人孔门弟子孔子尝言吾未见刚者或以枨对孔子谓枨也欲焉得刚后世追封上蔡侯】施之常【鲁人孔门弟子其徳甚着后世追封乘氏伯加封临濮侯】公祖句兹【鲁人孔门弟子有令仪后世追封即墨侯】伯防【鲁人孔门弟子儒行著称后世追封沐阳侯】南宫适【鲁人孟懿子之兄谨于言行一日常三复白圭之诗孔子称其邦有道不废邦无道免于刑戮以其兄之子妻之后世追封汝阳侯】叔仲会【鲁人孔门弟子进学广业后世追封博平侯】商泽【鲁人孔门弟子涉覧六籍后世追封邹平侯】公西赤【鲁人孔门弟子能习礼乐孔子尝使之言志对曰宗庙之事如会同端章甫愿为小相焉后世追封钜野侯】宓不齐【鲁人尝宰单父所父事者三人兄事者五人友十一人鸣琴不下堂而邑治孔子称之曰君子哉若人鲁无君子者斯焉取斯后世追封单父侯】奚容箴【鲁人孔门弟子有文采志气堂堂后世追封济阳侯】冉季【鲁人孔门弟子勤于讲道后世追封诸城侯】左人郢【鲁人孔门弟子心悦圣道后世追封南华侯】申党【鲁人孔门弟子言动克谨后世累封淄川侯】顔辛【鲁人孔门弟子学业有就后世累封阳谷侯】孔鲤【孔子之子尝趋庭受诗礼之训先孔子卒后世累封泗水侯】孔忠【孔子兄之子后世累封郓城侯以上俱从祀孔子庙庭】曾参【防子师事孔子践履笃实天性至孝悟一贯之防得道统之传述大学一篇为教人之法后世追封郕国宗圣公配享孔子庙庭】孔伋【鲤子为鲁穆公师公问可以利民者曰毁不居之室以赐民夺嬖宠之禄以赈困匮无令人有怨愁而后世有闻见也作中庸以述道统之传后世追封沂国述圣公配享孔子庙庭】孔白【伋子博通羣书仕齐威王为相】公仪僣【鲁人砥功砺行乐道好善恬于荣利不事诸侯子思与之为友】公仪休【鲁人相穆公尝防园葵出织妇奉法循理无所变更百官自正使食禄者不得与下民争利受大者不得取小】孟子【战国时驺人受业子思之门人道既通防梁齐以仁义説其君不能用退与万章之徒序诗书述仲尼之意作孟子七篇后世累封邹国亚圣公配享孔子庙庭本朝官其后为翰林院五经博士】然友【战国时滕人为滕世子侍滕定公薨世子使之问丧于孟子】孔斌【孔子六世孙魏王闻其贤聘以为相秦伐赵魏以为便斌曰吾闻燕雀处室呴呴相乐灶突炎上栋宇将焚不知祸之将及已也相魏凡九月务陈大计不用乃喟然曰言不见用居官食禄是尸位素餐矣遂辞以疾】秦孔鲋【孔子九世孙博通经史秦始皇并天下召为鲁国文通君迁少傅丞相李斯始议焚书鲋闻知收其家论语尚书孝经等书蔵于旧宅壁中隐居嵩山】汉叔孙通【薛人为博士説髙祖起朝仪采古礼与秦仪杂就之始用于长乐宫自诸侯王以下莫不震肃帝曰吾今日乃知为皇帝之贵拜通为太常赐金五百斤徙太子太傅】孔贞【孔子十世孙该习古今有髙尚之志征为博士封褒成侯】彭越【昌邑人常渔钜野泽中陈胜项梁起少年相聚请越为长收诸侯散卒得千余人沛公击昌邑越以兵助之自是为汉逰兵击楚卒败项羽于垓下以功封梁王】申培公【鲁人少事齐人浮丘伯受诗髙帝过鲁申公以弟子从师入见武帝使使以束帛加璧安车蒲轮迎之至则以为太中大夫武帝问治乱之事对曰为治不在多言顾力行何如尔后以病免归】髙堂生【鲁人尝论礼学仕为博士】周仁【任城人以医见景帝拜郎中令帝时问人仁曰上自察之然亦无所毁羣臣赂遗终无所受武帝立为先帝臣重之病免以二千石禄归老子孙咸至大官】江公【瑕丘人受诗书春秋于申公以诗授韦贤以春秋授荣广子孙皆为博士武帝尊公羊春秋诏太子受之太子私问谷梁于江公而善之】孔安国【孔子十二世孙申公弟子治古文尚书承诏作传武帝朝为谏议大夫以文章政事名当时】夏侯始昌【鲁国人通五经以齐诗尚书教授自仲舒韩婴死后武帝得始昌甚重之始昌明于隂阳先言柏梁防灾日至期日果灾为昌邑王太傅以夀终】夏侯胜【始昌族子少孤好学从始昌受尚书及洪范五行传尝曰士病不明经术经术茍明取青紫如拾地芥宣帝朝为谏议迁太子太傅】王式【东平新桃人为昌邑王师以诗朝夕讲授至于忠臣孝子反覆诵之至于危亡失道之君未尝不流涕为王深戒后昌邑王废式得减死论归家】韦贤【鲁国邹人质材笃学号称邹鲁大儒累官大鸿胪宣帝立以与谋议赐爵闗内侯位至丞相封扶阳侯子成亦以明经位至丞相故谚曰遗子黄金满籯不如教子一经】于定国【东海郯人父于公为县狱吏有隂徳定国累官廷尉当时称之曰张释之为廷尉天下无寃民于定国为廷尉民自以不寃后拜相封西平侯子亦为御史大夫】丙吉【鲁国人为廷尉监宣帝生数月坐卫太子事系狱吉择谨厚女徒保养之及帝即位吉不伐功后知之封博阳侯拜相吉尚寛大知大体于官属务掩过扬善世称其贤】魏相【济隂定陶人地节中拜相尝白去副封以防壅蔽时宣帝厉精为治练羣臣核名实而相总领众职甚称上意蔚为一代贤相封髙平侯】孟喜【东海兰陵人父孟卿善为礼春秋以授后苍疏广喜从田王孙受易由是易有施孟梁丘之学举孝亷为郎曲防署长】龚遂【山阳人为昌邑王郎中令王有不正遂率谏诤王掩耳起走宣帝即位渤海盗起命遂为渤海太守单车至郡劝民农桑民皆卖劒买牛卖刀买犊境内大治号为循吏】王望【琅邪人为贵州刺史值嵗荒便宜发仓廪赈饥民事毕上言朝廷以望不先表请欲议罪钟离意言望懐义忘罪不宜防之以法乃赦之】孔覇【孔子十三世孙昭帝时为博士后为元帝师赐爵闗内侯子光仕为博士迁尚书典枢机守法度修故事累官至丞相】孔均【孔子十六世孙好学有大才乎帝时封褒成侯王莽以为大尉三以疾辞得还】史丹【鲁人徙杜陵以父防为驸马都尉侍中诏防太子家元帝寝疾欲易太子丹直入卧内伏青蒲上涕泣固谏太子得不易及即位封丹闗内侯】檀敷【瑕丘人家贫而行清立精舍教授逺方至者数百人仕至防令家无产业子孙易衣而出后举方正迁议郎】郑【泰山刚人与兄昌俱明经通法律昌为郡太守为南阳太守皆着治迹后官至御史大夫】后苍【东海郯人从孟卿受礼记説礼数万言号后氏曲防记授戴徳又事夏侯始昌兼通齐诗授萧望之宣帝朝为博士官至少府】马宫【东海戚人治春秋严氏以射策甲科为郎师丹荐其文行迁廷尉平青州刺史汝南九江太守所在见称征为詹事拜大司徒代孔光为大师封扶徳侯】朱云【鲁人徙平陵倜傥有大节以论易折五鹿充宗为博士成帝朝为槐里令上书曰愿借尚方斩马劒斩佞臣张禹上大怒欲斩之御史将云下云攀折殿槛大呼曰臣得下从龙逢比干逰于地下足矣遂得免】疏广【东海兰陵人仕至太子太兄子受官至太子少傅在位五年广谓受曰知足不辱知止不殆宦成名立如此不去惧有后悔乃上疏乞骸骨上许之公卿大夫设祖道供张东都门外送者车数百两道路观者皆曰贤哉二大夫】贡禹【琅邪人以明经洁行着闻徴为博士歴凉州刺史去官元帝时徴为谏大夫上书劝上节俭迁御史大夫】萧望之【东海兰陵人徙杜陵素有重望仕至太子太宣帝疾笃受遗诏辅政领尚书事元帝即位望之以师傅见重多所匡正后为恭石显所害子育官至南郡大守】匡衡【东海承人累官至太子少傅朝廷有政议輙引经以对言多法义数上书陈便宜后拜相封乐乡侯子咸亦明经歴位九卿家世多为博士】陈汤【山阳瑕丘人仕为郎使外国矫制发兵斩郅支单于后赐爵闗内侯西域都防段会宗为乌孙所围朝用汤议解其围】眭【鲁国蕃人少时好侠长乃变节以明经为议郎迁符节令元鳯中泰山大石自立上林苑僵栁复起推春秋意以为当有从匹夫为天子者霍光恶之下狱死后宣帝兴于民间即位征子为即】王章【泰山钜平人以文学为谏大夫在朝有名敢直言累迁京兆尹劾大将军王鳯为鳯所害】诸葛丰【琅邪人以明经为郡文学元帝擢为司校尉刺举无所避京师语曰间何濶逢诸葛上嘉其节加秩光禄大夫时外属许章贵幸奢淫丰奏劾之上不纳免其官】薛宣【东海郯人累官御史中丞数言政事便宜举奏部刺史郡国二千石所贬退称进白黑分明出更外任皆有政绩后为丞相封髙阳侯】毋将隆【东海兰陵人成帝朝为谏大夫上封事迁冀州收累官至京兆尹王莽秉政隆不附免官徙合浦】王良【兰陵人王莽时隐居教授建武初累官至大司徒司直在位恭俭妻子不入官舍以礼进止朝廷敬之后以病归诏复其子孙】丁恭【山阳东缗人习公羊严氏春秋学义精明教授生徒恒数百人当世称为大儒官至谏议大夫】魏应【任城人明经修行弟子自逺方至着録数千人永平初为博士会诸儒于白虎观讲论五经同异肃宗甚重之】寒朗【鲁国薛人举孝亷守侍御史章帝时考察楚狱理出千余人累迁至大尉】范式【山阳金乡人防太学与张劭为友并告归式约曰后二年当过拜尊亲乃共克期日至期劭白母杀鸡炊黍待之至日果到陈子平亦同在学病临终谓妻曰范巨卿可托既死式为营丧防至临湘累官荆州刺史】曹褒【鲁国薛人父充治庆氏礼官至侍中褒传父业为博士朝廷欲制定礼乐拜为侍中褒博物识古为儒者宗】郑均【东平任城人好义笃实累官至尚书数纳忠言章帝重之后以病乞骸骨归帝东巡过任城幸其第赐尚书禄以终身】孔僖【鲁国人孔子后自安国以下世传尚书鲁祖子建与崔篆善及仕王莽劝子建仕子建答以各从所好僖仕肃宗为兰防令史从幸阙里帝曰今日于卿有光僖曰陛下崇礼先师増辉圣徳至于光荣非所敢承帝大笑曰非圣门子孙安有斯言】王龚【山阳髙平人为青州刺史劾奏贪浊二千石数百人迁汝南太守政崇温和好才爱士后进知名之士莫不归心累官至太尉子畅以清实称累官至司空】魏覇【济隂句阳人世有礼义覇少举孝亷和帝时为钜鹿太守以简朴寛恕为政椽吏有过先诲其失不改者乃罢之官至太常】张俭【山阳髙平人延熹间为东部督邮劾中常侍侯覧家所为不轨覧诬以事遂亡命建安初徴为卫尉俭见曹氏渐兴乃阖门悬车不与政事】度尚【山阳湖陵人为上虞长为政严峻明于发擿奸非吏人谓之神明后以讨贼功累官至辽东太守封右乡侯】仲长统【髙平人少好学博涉书记赡于文辞为尚书郎每论及时事恒发愤叹息因著论名曰昌言】孔融【孔子三十世孙为北海相立学校表儒术献帝都许召拜太中大夫融髙谈清教可玩而诵名重当时值汉室之乱志在靖难黙才疎意广讫无成功曹操忌其威望害之】何休【任城契人质朴呐口而雅有心思精研六经世儒无及者尝作公羊墨守左氏膏肓谷梁废疾除北新城长大作讲舍聚生徒数百朝夕自往劝讲儒化大行】刘表【山阳髙平人鲁恭王之后为荆州刺史时冦贼尘沸表招诱有方威懐兼洽】刘虞【东海郯人初迁幽州刺史民夷感其徳化后为大司马进封侯务存寛政都督农植民悦年登青徐士庶避难归虞者累百万口】程昱【东阿人汉末保东阿归曹操累迁都督兖州事卒谥肃侯尝劝操因兖州三城以图伯业策袁绍必禽公孙瓒孙权必不杀刘备无不中者】三国王粲【龚子畅之孙博物多识问无不知蔡邕竒其才畧闻粲在门则倒屣迎之后仕魏累官至侍中所着有诗赋】董昭【济隂定陶人初事袁绍归曹操劝操挟天子令诸侯卒成伯业拜司徒尝上疏陈末流之弊卒谥定侯】凉茂【山阳昌邑人仕魏歴泰山魏郡太守又为甘陵相所在有绩位终太子太傅文帝尊礼之】满宠【山阳昌邑人仕魏累立战功官至太尉宠不治产业家无余财诏赐田四十顷谷五百解钱二十万以表清节】诸葛亮【琅邪阳都人丰之后汉末避难居南阳徐庶谓刘先主曰诸葛孔明卧龙也先主凡三往问计延为军师先主即位拜丞相后主时封武乡侯任贤养民通呉平蛮尝作八阵图上出师二表北伐曹魏卒于军谥忠武】诸葛瑾【亮兄事孙权使蜀与亮公朝相见退无私面常与权论説谏谕但粗陈指归如有未合则舍而及他徐复托事造端以物相求于是权意往往而释累迁大将军封宛陵侯】诸葛诞【亮兄事魏为吏部郎人有所属輙显其言而用之后有当否则公议其得失以为褒贬自是羣僚皆慎所举官至御史中丞】诸葛恪【瑾子少有才名仕吴官至太傅原逋减税众莫不悦每出入百姓延颈思见其状】诸葛瞻【亮子少聪慧累迁尚书仆射蜀人咸喜其才敏后魏邓艾伐蜀遣人诱降瞻斩使出战而死】王郎【东海郯人汉末遭乱虽流移穷困朝不谋夕而收恤亲旧行义甚着曹操表徴之歴事文明二主屡上言劝育民省用谏射猎兴造官至御史大夫司空封乐平乡侯】王肃【朗子仕魏官至崇文观祭酒景初间宫室盛兴上疏极谏出为广平太守徴还迁散骑常侍光禄勲卒谥景侯所着有诸经传注子恂立朝忠正歴官河南尹侍中】王弼【山阳人察惠通辨仕魏补防郎尝着老子及周易年二十四卒】李典【钜野人仕魏累立战功封都亭侯典好问学贵儒雅不与诸将争功敬贤士大夫恂恂若不及军中称其长者卒谥愍侯】刘桢【东平人以文章见重于魏文帝与王粲等号建安十子】吕防【任城人仕魏为从事将家兵守湖陵及泰山有平敌功且有惠爱迁徐州刺史加威虏将军】晋马隆【东平人少而智勇好立名节以平凉州封奉髙县侯积十余年威振陇右】唐彬【鲁国邹人敦悦经史尤明于易教授恒数百人有经国大度仕为广武将军与王濬同平吴封上庸县侯领雍州刺史】魏舒【任城樊人少为外家寗氏所养寗氏起宅相宅者云当出贤甥舒曰当为外氏成此宅相武帝朝拜司徒】郗诜【济隂单父人博学多才不拘细行举贤良对策第一尝对武帝曰臣犹桂林一枝昆山片玉帝笑官至尚书左丞】王雅【肃曽孙祖隆后将军父景大鸿胪雅举秀才累迁尚书左右丞歴廷尉侍中左卫将军敬慎奉公朝廷大议多参谋议迁左仆射卒赠光禄大夫子凖之协之少卿皆至显官并有士操】茍晞【山阳人东海王越讨汲桑晞为先锋破羣盗威名甚盛时人以拟韩白进位都督青兖诸军事练于官事决断如流从母子犯法晞斩之既而素服流涕曰杀卿者兖州刺史哭弟者茍道将道将晞字卒封东平侯】王祥【琅邪临沂人性至孝事继母极恭谨母欲生鱼时天寒水冻祥解衣将剖氷求之氷忽自解双鲤跃出尝为徐州别驾率兵讨冦州郡清静政化大行晋初拜太保进公爵】王览【祥异母弟母朱遇祥凶虐览年数嵗见祥被楚挞輙涕泣抱持其母少止览孝友恭恪名亚于祥后仕至太中大夫】刘超【临沂人元帝时为舍人处身清苦每赐与皆固辞后拜中书侍郎右卫军苏峻谋逆迁帝于石头超步侍左右虽幽厄中犹启授孝经论语未几为峻所害】王戎【览侄父浑凉州刺史戎防頴悟与阮籍为竹林之逰后袭父爵以平吴功进安丰县侯累迁尚书令】刘卞【东平人少为县史入大学试经为防四品吏访问令写黄纸一鹿车卞曰刘卞非为人写黄纸者也或谓卞曰君才简畧堪大不堪小不如作守舍人卞从其言后累迁并州刺史】王衍【戎从弟戎尝曰衍神姿髙彻如瑶林琼树自然风尘物表为元城令终日清谈而县务亦理累迁至司徒后为石勒所害弟澄少歴显位仕终军谘祭酒】缪播【兰陵人才思清辨为中书令专掌诏命尽忠于国为东海王越所害】王【覧孙元帝为琅邪王与素相亲善及镇下邳以为安东司马军谋宻防知无不为后东迁累官至太傅封始兴公兄敦反以大义灭之出入将相戮力王室晋之中兴力为多】魏浚【东阿人为度支校尉永嘉末浚东保河隂所得谷麦悉献之于懐帝仕至河南尹】王舒【从弟官至扬州刺史以军功封彭泽县侯从弟廙仕至辅国将军散骑常侍】孔衍【孔子二十二世孙少好学年十二能通诗书元帝引为安东叅军掌记室书令殷积而衍亦以称职见知】虞溥【髙平昌邑人察孝亷为鄱阳内史大修庠序招生徒移告属县勉励于学为政严而不猛风化大行尝注春秋经撰江表及文章诗赋数十篇】卞壸【济隂寃句人父仁为中书令兄弟六人并登台辅壸弱冠有名誉官至尚书令与庾亮同心辅政及蘓峻犯顺壸扶疾与战不克而死二子眕盰相随赴贼同时见害峻平追赠侍中谥曰忠贞二子皆赠官】郗鉴【髙平金乡人博覧经籍躬耕垅上吟咏不勌为车骑将军与王卞壸等同受遗诏辅少主位至司空加侍中子愔有迈世风仕至会稽内史愔子超卓荦不覊仕终司徒左长史】郗隆【金乡人直亮有匪躬之节为尚书左丞在朝为百僚所惮后为扬州刺史为陈留王邃所害父子皆死时议惜之】诸葛恢【诞孙弱冠知名晋末遭乱避地江左王尝谓曰明府当作黒头公迁会稽太守政绩第一加侍中】王允之【舒子总角知名从伯敦使随已敦尝夜饮允之辞醉先卧敦与钱鳯谋逆允之悉闻其言虑敦或疑己便于卧处大吐时其父舒始拜廷尉允之求还定省至都以敦议白舒即与俱启明帝后以讨贼功封番禺县侯卒谥曰忠】王彪之【廙子累官尚书右仆射简文帝崩羣臣疑惑未敢立嗣当须大司马处分彪之正色曰君崩太子代立大司马何容得异于是议定后迁尚书令与谢安共掌朝政】王羲之【从子以骨鲠称善书为古今之冠论者称其笔势飘若防云矫若惊龙仕至右军将军会稽内史子凝之徽之献之遂居会稽并有盛名】何无忌【东海郯人忠亮任气为太学博士后为广武将军桓簒位与刘裕等起义兵与战败走以兴复功封安成郡开国公后以战失利握节死谥忠肃】顔含【琅邪莘人顔子二十七世孙有操行成帝朝累官侍中尝有问百僚宜为王降礼者含曰王公虽重理无偏敬既而告人曰吾闻伐国不问仁人今有问佞于我者我岂有邪徳耶郭璞欲为之筮含曰自有性命无劳蓍】南北朝虞丘进【东海郯人少从谢讨符坚封闗内侯人从宋武帝征伐有功封龙川县侯时卢循逼都廷议奉天子过江进不可面折孟昶武帝嘉之除鄱阳太守义熙中以功封望蔡县男宋受禅进爵为子】檀道济【髙平金乡人仕宋参建武将军府事迁太尉参军説武帝北征所至望风降附封永修县公丹阳尹文帝即位进位司空镇夀阳道济立功当时威名甚重后为朝廷所疑见收怒曰壊汝万里长城】刘兆【东平人宋时辟公府三徴博士皆不就安贫乐道潜心著述作春秋调人等书百万余言】王【琅邪临沂人少好学以清悟知名仕宋有安社稷功封建安郡公进位太保领中书监】孔鲜【孔子二十六世孙恢廓有大度好学博覧宋元嘉中封崇圣侯乘二十七世孙博学有才艺魏延兴中封崇圣侯】王僧逹【临沂人少好学善属文仕宋累官至中书令子融文辞防速有所造作援笔可待仕齐位至中书郎】王昙首【弟仕宋为镇西长史武帝谓文帝曰昙首辅相才也及帝即位累迁太子詹事子僧绰位至吏部尚书僧虔雅善书仕南齐官至左光禄大夫】王诞【临沂人少有才藻仕宋为辅国将军】何承天【东海郯人博通古今尤精歴数仕宋领著作郎朝廷每有疑议必先访之时武湖得古铜斗众皆不识承天曰此新莽威斗三公亡则赐之江左惟甄邯为大司徒此必甄之墓也既而果然官至御史中丞】王裕之【临沂人性恬静乐山水仕宋官至尚书令固让求归改授侍中武帝幸治亭饯之】徐羡之【东海郯人沉宻寡言忧喜不形仕宋累官司空扬州刺史封南平郡公居廊庙人所推重从孙湛之善尺牍官至尚书仆射】顔延之【临沂人文章冠絶当时仕宋官至太常延之与谢灵运齐名时称为顔谢子竣孝武时为金紫光禄大夫】李安人【兰陵人宋时率众南归明帝大敬曰卿面方如田封侯相也南齐时位至尚书左仆射出为吴兴太守有清名】王肃【临沂人涉猎经史颇有大志仕南齐奔魏礼遇日加除辅国大军累立战功迁扬州刺史频年在邉悉心抚绥逺近归附清身好施冡无余财】桓康【兰陵承人随南齐武帝起兵摧坚防阵江南人畏之画其形可愈疟疾后封吴平县侯终骁骑将军】王僧孺【东滓郯人有聪慧頴异性极孝年七嵗能读十万言及长善属文工楷多识古事仕南齐累官中书侍郎】王智深【临沂人为南齐豫章王大司马参军奉勅撰宋纪三十巻】周盘龙【北兰陵人胆气过人仕南齐为右军以破魏功进大司马后进爵为侯仕终散骑常侍光祥大夫】檀超【金乡人少好文学自北晋郗超仕南齐为国子博士兼左丞】顔见逺【博学有志行仕南齐为御史中丞及梁武帝受禅见逺发愤不食数日而卒帝闻之曰我自应天从人何预天下士大夫而顔见逺乃至于此】何逺【东海郯人初仕南齐梁武帝践祚封广兴男歴宣城太守累迁给事黄门侍郎公清为天下第一凡典郡所至为立生祠】王褒【临沂人识量淹通博覧史传十嵗能属文仕梁官至左仆射位望隆重愈自谦抑时论称之】徐勉【东海郯人防贫励清节仕梁为吏部尚书尝与客夜某有求詹事五官者勉正色曰今夕止可谈风月不宜及公事累官至左仆射中书令】卞华【壸六世孙博涉有机辨説经折理为当时之冠仕梁官至尚书仪曹郎】徐摛【郯人少好学善属文仕梁为晋安王侍读尝诏问经义诸史应答如响迁新安太守为政清静卒赠侍中谥曰贞子陵八嵗能文十三通老庄义官至中书监】顔协【临沂人顔子三十四世孙少以器局称博涉羣书工于草飞白不求显逹恒辞徴辟仅为梁湘东王记室而已其子之推尝作顔氏家训】顔晃【临沂人好学有辞采下笔立成介然修立为世所知仕梁入陈累迁散骑常侍中书舍人卒赠司农卿谥曰贞子】徐伯阳【东海人敏而好学善色养家有史书所读者近三千卷仕梁为新安知府谘议叅军事闻姊丧发疾卒】何敬叔【东海郯人为长城令清亷不受礼遗夏节忽榜门受贿数日得米二千余斛他物称是悉贷贫民输租子思澄勤学工文化梁为武陵王録事叅军与宗人逊及子朗俱擅文名时人语曰东海三何子朗最多】鹿愈【济隂乗氏人好兵书隂阳释氏之学仕魏为黄门侍郎孝庄嘉其清迁尚书左仆射】张景仁【济北人防孤家贫以学书为业遂工草选补内书生周武成令侍书遂被引擢小心恭谨后主登祚累迁通直散骑常侍】隋鲍宏【东海郯人父机仕梁宏防孤湘东王引为中记室累迁散骑侍郎江陵平归周为学士累迁遂伯下大夫及平山东赐爵平遥伯隋文帝受禅进爵为公】唐李勣【曹州离孤人客卫南从髙祖太宗征战所至有功拜同中书门下最后伐髙丽破其国裂其地进太子太师封英国公】王雄诞【曹州济隂人膂力絶人杜伏威之起用其计战多克以前后功授歙州总管宜春郡公伏威入朝以兵属雄诞雄诞爱人善抚士每破城邑无秋毫犯死之日江南士庶为流涕髙祖嘉其节以其子世果袭宜春封太宗时谥曰忠】程知节【济州东阿人从太宗征伐搴旗先登者不一以功封宿国公改封庐国公终岐州刺史】贾敦頥【曹州寃句人仕歴数州刺史性资亷洁入朝常尽室行车一乘弊甚羸马防覊道上不知其刺史也与弟敦实先后刺洺州人皆为之立碑号为棠隶碑】张公艺【夀张人九世同居髙宗封泰山还幸其宅问曰何为九世不分公艺书忍字百余以对】顔师古【琅邪临沂人顔子三十七世孙校定经史注班固西汉书修五礼成进子爵终秘书监银青光禄大夫文馆学士其弟相时累官为谏议大夫有争臣风】王难得【沂州临沂人健于武工骑射天寳初为河源军使吐蕃赞普子恃趫敏挑战难得挟矛跃马直斩其首宗壮其果召授金吾将军后以收复京师封琅邪郡公子子顔检校卫尉卿子用封太原郡公】顔杲卿【师古五世孙为常山太守安禄山反杲卿起兵讨贼河北诸郡响应已而贼将引兵至城下杲卿举兵才八日以城守未备而防贼将执至洛阳杀之杲卿骂不絶口顔氏死者三十余人】顔真卿【杲卿从弟博学工书事亲以孝闻举进士累官平原太守安禄山反河朔尽防惟平原城守具备事闻宗曰朕不识真卿何如人所为乃若此累迁尚书右丞李希烈防汝州朝廷遣真卿往谕之不屈被害】刘晏【曹州人宗封泰山晏八嵗献颂帝竒其防即授太子正字累迁京兆尹总大体不苛代宗立拜相领常平使理财甚有绩效后为杨炎所诬赐死天下以为寃】李自良【兖州泗水人天寳乱往从兖郓节度使以战多累授右卫率为人勤且有谋从马燧讨田悦攻李懐光数履锋防阵功在诸将右贞元中以检校工部尚书充河东节度使居治九年民不知有军上下谐附卒赠左仆射】吕元膺【郓州东平人姿仪瓌秀有器识仕至蕲州刺史尝録囚囚或泣曰父母在明日嵗旦不得省为恨元膺悉释械而归之戒还其囚果如期而至累迁太子宾客居官始终无訾缺】伊慎【兖州人通春秋战国策天官五行书用善射为折冲都尉屡立战功拜蕲州刺史封南兖郡王贞元末为奉义军节度宪宗即位以兵付其子宥身入朝拜尚书左仆射】五代王彦章【夀张人善用鎗人谓之王鉄鎗仕梁为招讨使出竒取胜名闻敌国后为唐庄宗所执不屈而死】阎寳【郓州人仕唐为招讨使梁唐战胡栁唐军败庄宗欲退保临濮寳曰夫决胜料势决战料情今梁兵窘蹙其势可破胜而骄怠其情可知庄宗乃整军复战遂败梁兵】房知温【兖州人唐庄宗时拜泰寜军节度使歴镇天平平卢废帝立封东平王子彦儒拜沂州刺史】顔衎【顔子后梁进士歴官簿令皆有政绩入晋知沂州闻父有风痹疾即弃官归侍亲掬父矢未尝少倦召为工部郎中累转御史中丞后归宋官至兵部尚书致仕】王晏【徐州滕人少壮勇应募唐禁军晋开运中戌陜州契丹南侵归汉为綘州防御使周封滕国公宋封韩国公以太子太师致仕】王朴【东平人周举进士为校书郎尝献平邉策累迁户部侍郎枢宻副使及卒世宗临其丧以玉銊叩地大恸】和凝【郓州须昌人梁时举进士歴汉周官至太子太傅封鲁国公尝知贡举所取皆一时之秀称为得人】宋赵隣几【郓州须城人五代周举进士入宋直史馆迁左补知制诰为文浩博慕唐四杰体有文集及所补唐武宗以来日厯等书】张进【曲阜人拳勇善射挽强及石余初应募选补控鹤军太宗时累迁并代副都部署适李继迁防灵州进不待诏防即发兵赴援手诏褒美】孔宜【孔子四十四世孙祖光嗣唐末泗水主簿父仁玉九嵗通春秋为曲阜令宜举进士不第干徳中诣阙上书述其家世诏以为曲阜主簿袭封文宣公累迁殿中丞太宗尝赐诏称其服勤素业砥砺亷隅宜生延世袭封其次子曰宪曰朂皆中进士第】张荗直【兖州瑕丘人父延升以经术教授乡里荗直淳至寡言励志于学开寳中举进士为海州推官太宗朝累官秘书少监出知頴州子成列进士及第】翟守素【济州任城人父溥晋左司御率府率守素仕周歴供奉官入宋累官剑南十州都巡检使太宗时为天雄军兵马钤辖知大名府歴内职五十余年性谨慎寛仁容粟所至有治绩】梁颢【郓州须城人雍熙初进士第一累官翰林学士风姿粹美闺门雍睦与人交久而无改有吏才每进对词辨明敏真宗嘉赏之所着有文集十五卷】张齐贤【曹州寃句人兵乱徙家洛阳太祖幸西都齐贤以布衣献策上还语太宗曰我幸西都唯得一张齐贤尔异时可使为相太宗朝举进士慷慨有文畧累官吏部侍郎同平章事进右仆射以司空致仕卒谥文定】王能【广济定陶人事太宗于晋邸及即位累迁殿前右班都虞候真宗时为镇定副都部署兼知定州后为彰信军节度卒谥太尉】夏侯峤【其先幽州人髙祖秀徙家钜野峤善词赋淳谨无过太宗朝举进士累官翰林侍读学士卒后毕士安拜相每叹曰若夏侯君在此位吾岂得而据也有集十五卷】王禹偁【钜野人九嵗能文太宗朝举进士为右拾遗尝献端拱箴及御戎十防文章独步当时累迁翰林学士出知滁州移蕲州所着有文集五十余卷子嘉祐为馆职嘉言第进士官至殿中侍御史曽孙份进士甲科仕至戸部侍郎】魏能【郓人材勇过人为殿前都虞候真宗朝为威虏军部署契丹再入防皆战破之徙知莫州及定邉军皆有破敌功官至康州团练使】吕祐之【济州钜野人太宗朝举进士歴知襄夀升州累官工部侍郎翰林侍读学士所着有文集三十卷】马寻【郓州须城人举毛诗学究累判大理寺以明习法律称歴广东淮南两浙转运使歴知湖汝襄邓滑等州襄州饥人或羣入富家掠囷粟狱吏鞫为强盗此脱死尔情与强盗异奏得减死论著为例终司农卿】梁固【颢子防有志节初以颢防赐进士出身举服勤词学科擢甲第累官著作郎直史馆为人俊爽慷慨尚气义明于吏道尝诏鞠狱时称平审天禧大礼成奏颂甚工有集十卷】梁适【颢子少孤辑颢制诏并自为文以献真宗曰梁颢有子矣授秘书省正字后举进士累官同平章事加太子太傅卒谥庄肃孙子美有才干仕至开府仪同三司】柴成务【曹州济隂人父自牧能诗举进士官至兵部员外郎成务博闻稽古有词学登进士甲科歴官中外皆有能名真宗时迁至给事中终判尚书刑部有文集二十卷】任中正【曹州济隂人父载右拾遗中正举进士尝代张咏知益州遵咏条教蜀人便之累官叅知政事仁宗时加至礼部尚书卒谥康懿】任中师【中正弟举进士累官知益州康定中召为枢宻副使寻以知政殿学士知永兴军后以太子太傅致仕卒谥安惠中师性乐易自奉俭约晚知养生术号大块翁】王博文【曹州济隂人年十六善属文举进士为安丰簿有能名真宗时累官同知枢宻院事子畴举进士为太常博士仁宗猎近郊畴引十事以谏英宗时拜枢宻副使性介特厉风操其父云】傅尧俞【郓州人十嵗能文未冠举进士为监察御史□行时仁宗春秋髙皇嗣未立尧俞请建宗室之贤者神宗时拜中书门下侍郎及卒宣仁太后曰傅侍郎金玉君子也嗟惜久之】孔道辅【孔子四十九世孙父朂举进士通判广州后以工部侍郎致仕道辅亦举进士为寜州推官累迁御史中丞仁宗时防阁争废后事出知秦州徙兖州未几复为中丞遇事弹劾不避权贵出知郓州】孔宗旦【鲁人为邕州司戸叅军侬智髙未反时州有白气出庭中宗旦以为兵象度智髙必反以告知州陈珙珙不聼及智髙反州破被执贼欲任以事宗旦大骂遂被害】顔复【顔子四十八世孙父太初以名儒为国子直讲嘉祐中访有道之士京东以复应诏赐进士知永康县元祐中累官至国子祭酒子岐建炎中累官至门下侍郎】穆修【郓州汶阳人真宗东封赐进士累官颍州文学叅军徙蔡州修性刚介寡合自五代文敝宋初栁开始为古文其后复尚声偶修独以古文称所着有诗书序记志等数十首尝数学于李挺之至邵雍遂大显】郭劝【郓州须城人举进士累官殿中侍御史仁宗时废郭后议立陈氏劝谏曰郭氏非有大故不当废陈氏非世阀不可以俪宸极疏入后已废而陈氏遂议寝官至侍读学士子源明累官职方员外郎】梁焘【郓州须城人父蒨兵部员外郎焘举进士累官右谏议大夫上书言市易青苗法不便御史张舜民不当以言事左迁元祐中拜尚书左丞好贤乐善每以引援人物为意后以元祐党贬雷州卒赠少保谥忠肃】李师中【楚丘人举进士歴知济兖二州有政绩累官河东转运使以言时政得失坐贬终于南京奉祠师中落落有竒节不容于时】晁补之【济州钜野人宗慤曽孙才气飘逸嗜学不倦蘓轼称其博辨隽伟必显于世举进士以礼部郎中知泗州自号归来子弟咏之蘓轼见其诗文称为竒才举进士官至京兆府司録卒有文集五十卷】马黙【城武人举进士为监察御史行数上书谏争出知登州累迁戸部侍郎以宝文阁待制再知徐州黙长于治民所至有治最】刘潜【曹州定陶人少卓逸有大志好为古文举进士知蓬莱县代还过郓州母疾亟归母死一恸遂絶其妻哭潜亦死时人伤之曰子死于孝妻死于义】燕度【曹州人父肃礼部侍郎度登进士第知陈留县年饥盗发劝邑豪出粟以济民又行保伍法以察盗善状日闻后累官右谏议大夫知潭州度有心计庆厯中三司请河北塩度言川陜不禁酒河北不禁塩此祖宗制也议遂寝子英靖康初知河阳金兵南侵遇害】李叅【郓州须城人以防屡更外任喜发摘奸伏不假贷事至即决虽簿书纎悉不遗时称能吏累官至尚书右丞】孔宗翰【道辅子气貌浑厚事亲孝登进士第知仙源县歴知防陜扬洪兖州皆以治闻元祐中累官刑部侍郎以寳文阁待制知徐州未拜而卒】窦卞【曹州寃句人第进士通判汝州适役兵叛卞招谕抚定之歴知深州河决擅发常平粟赈流民吏恐获罪卞曰吾寜以一身活数万人累官天章阁待制判昭文馆】荣諲【济州任城人父宗范知沿山县諲举进士累官广东转运使因板步古河路险絶为作栈道通之改京东民有私采银砂者安抚使欲以刼论諲持不可贷免甚众后以集贤修撰知洪州】龚鼎臣【郓州须城人景祐初进士累官同知谏院屡上疏论事其言和平不峻激使人主易晓退亦未尝语人故其事多施行后以正议大夫致仕】李迨【参曽孙入太学以防补官累迁通判济州髙宗以大元师过济迨办军须无缺会劝进乗舆仪物不日而辨建炎中除戸部侍郎金人归三京以为京畿都转运使或以金兵胁之迨曰吾世食宋禄首可断膝不可屈也】李邴【济州任城人崇寜中进士累官翰林学士辞命防敏髙宗时为兵部侍郎兼直学士时苗刘作乱邴面谕以逆顺祸福之理及责贼党以大义后拜叅知政事尝条上战守策卒谥文敏有草堂集一百卷】毕再遇【兖州人姿貌雄杰武艺絶人挽弓二石七斗背挽一石八斗以恩补官取泗州定旴完楚州皆以勇智立竒功累官左骁卫上将军卒赠太师谥忠毅】王师道【兖州人任吉州栗傅岩巡检与盗战每射輙毙追击数里遇有伏防挺身力战死事闻立庙其地官其二子】马伸【东平人绍圣中进士为西京法曹欲依程頥门以学时学徒尽逐頥固辞伸曰使伸得闻道死亦无憾卒受中庸以归靖康初擢监察御史汴京防张邦昌僭立伸以书责之邦昌气沮乃迎孟太后垂帘髙宗即位擢殿中侍御史抚谕湖广诛邦昌等还奏黄潜善汪伯彦责监濮州酒税卒】金赵沨【东平人举进士仕至礼部郎中性冲澹学道有所得尤工书时人以配党懐英号曰党赵自号黄山所着有黄山集】商衡【曹州人以特恩第一人为威戎令民饥能赈敌至能御民为立生祠累迁监察御史时哀宗郕国夫人与政内族庆山奴军败戸部权尚书曹强贪墨衡皆举劾无所避后为秦蓝府经歴元兵刼欲降之不屈自刭】李演【任城人进士第一除应奉翰林文字居忧值乱墨衰为济州刺史画策集兵搏战三日兵溃被执欲降之不屈遂遇害赠济州刺史】侯挚【东阿人明昌初进士入官慷慨有为尝以尚书右丞行省河北上言宜开沁水以便馈运从之盗起诏挚行省事于东平终平章政事封萧国公致仕】孔端甫【孔子四十八代孙明昌初学士党懐英荐其年徳俱髙读书乐道该通古学召至京师特赐及第除将仕郎小学教授以主簿奉致仕】孔璠【孔子四十九代孙宋袭封衍圣公端友弟端操之子天眷中诏求孔子后加璠承奉郎袭封衍圣公奉祀事璠卒子拯袭拯卒弟揔袭揔卒子元措袭后归元以终焉】任天宠【曹州定陶人明昌初进士歴考城主簿威戎令泰安军节度判官皆有善政累迁国子祭酒中都路都转运使中都戒严粮运艰阻天宠悉力营办曲尽劳瘁迁户部尚书中都不守走南京道遇兵死之谥纯肃】贺扬庭【曹州济隂人累迁监察御史转山东提刑改陜西转运使所至以亷能称】张万公【东阿人正隆初进士飏歴中外累迁叅知政事封夀国公卒谥文贞万公淳厚刚正门无杂宾典章文物多所裁正辅政八年所引多亷让之士】王去非【平隂人尝就举不得意即屏去督妻孥耕织以给伏腊家居教授束修有余輙分惠人弟子班忱贫不能朝夕一女及笄去非为办资装嫁之北隣有丧忌东出西北皆人居南则去非家去非壊蚕室使南出】髙霖【东平人大定中进士累迁国史院编修官论黄河之决当别开河以杀其势从之官至兵部尚书叅知政事中都留守兵乱死之谥文简】王广道【平隂人有文学不求仕进乡里化服号为醇徳先生党懐英尤亟称之从弟明道文学与兄齐名大定间以医试第一入翰林】元王鹗【曹州东明人防聪悟日诵千言金正大初进士第一累官尚书郎中从金主于蔡蔡陷几被杀以万戸张柔救免世祖即位首授翰林学士承防知制诰典章制度皆所裁定卒谥文康所着有论语集义及应物集】孔思晦【孔子五十四世孙资质端重而性简黙读书讲求义理不事词章家贫躬耕以为养虽剧寒暑而为学弗懈逺近争聘为弟子师袭封衍圣公修理庙庭请加封宣圣父为启圣王母为王夫人卒谥文肃】王玉汝【郓人少习吏事耶律楚材见而竒之元初授东平路奏差官迁平隂令有惠政累迁泰定军节度使以病谢事杜门日以经史自娱强起为行防叅议视事仅五六日裁画署置焕然一新】张雄飞【沂州临沂人世祖召见陈当世之务授同知平阳路转运司事处士罗英尝称为真公辅器雄飞请建储貮及御史防累官至叅知政事世祖以其刚直亷慎赐银数百两】李稷【滕县人八嵗能记诵经史泰定中进士累官中书叅知政事后出为山东亷访使为人孝友恭俭亷慎忠勤出入防省三十年始终无疵卒谥文穆】王閠【东平须城人父老而贫不甘淡薄每食必需鱼肉閠勤苦营奉无阙甚得欢心父尝卧疾然长明灯室中火延篱壁间闰闻火声惊起驰救烟焰已蔽寝戸闰突入抱父出肌体灼烂而父无少伤中统初复其役】苖好谦【城武人为司农丞勤于职务着农桑辑要行于世官至河南江北行中书省叅知政事】商挺【曹州济隂人工诗文善书从世祖征伐屡建大议世祖称为古良将官至中书叅知政事卒追封鲁国公谥文定所着有诗千余萹子琥征拜中防监察御史迁国子司业所着有彛斋文集善书画歴集贤侍讲学士迁秘书卿】李谦【郓州东阿人始就学日纪数千言为赋有声世祖时召为应奉翰林文字成宗时官至集贤大学士尝上疏以正心为首其文章醇厚有古风学者称为野斋先生】李之绍【东平平隂人家贫教授学者咸集至元末以荐授国史编修姚燧欲试其才凡应酬之文积十余事并以付之之绍援笔立成燧惊服焉延祐中迁国子祭酒后迁翰林侍讲学士自号果斋有文集藏于家】杨桓【兖州人为秘书监丞有得玉玺于穆呼哩曽孙家者桓辨其为歴代国玺即为文述其本末上之又上时务二十一事成宗嘉纳官至秘书少监为人寛厚笃孝博覧羣籍尤精篆籀之学】王思诚【滋阳人徙汶阳天资过人力学弗懈至治初举进士歴监察御史累疏时政皆见嘉纳出佥河南山西道亷访司异迹着闻累迁礼部尚书集贤学士国子祭酒卒谥献肃】张昉【汶上人父汝明金进士官至治书侍御史昉仕元为中书省左司郎中甄别能否公其黜陟人无怨言损益古今裁定典宪累官至兵部尚书卒追封东平郡公谥荘宪】曹元用【汶上人资禀俊爽书过目輙成诵为礼部主事时皇后既崩者犹以名称元用请加徽号迁太常礼仪院经歴裁定郊祀仪注及卤簿舆服之制陞翰林直学士卒封东平郡公谥文献有超然集十卷】李泂【滕州人有文名以姚燧荐授国史院编修官迁待制以养亲辞归文宗召至著书辅治篇以进又预修经世大典累官翰林直学士晚年侨居济南泂骨骼清峻如神仙中人为文挥笔思态叠出有集四十卷】马绍【金乡人从上党张播学尝知单州民刻石颂徳累官中书右丞有言事者平章事欲罪之绍曰国家人使言今重罪之岂不与诏书戾乎乃止执政数年时称其贤仕终河南行省右丞有诗文数百篇】王构【东平人风度凝厚学问该博以词赋中选至元中为国史院编修宋亡构被防至杭取三馆图籍太常礼器仪仗凡荐防皆名士累迁翰林学士承防所着有文集子士熈士防皆能以文学世其家士熈官至南防中丞】王旭【东平人以文章名当代与王磐王构号为三王】李昶【东平须城人与父世弼同登金进士第世弼为东平教授昶为严实都事世祖召见知无不言眷遇隆盛累官翰林侍讲学士吏部尚书昶务持大体不事苛细所着有春秋左氏遗意及孟子权衡遗説】赵天麟【东平人以布衣进太平金镜策八卷评商政事切于当时其他诗文尤多】辛有常【汶上人以儒道鸣山东仕至河南山西道宣慰使】樊执敬【济寜郓城人擢授经郎尝见帝师不拜或问之曰吾知尊孔氏而已至正中为江浙行省叅知政事时剧贼攻城执敬率众出战奋力斫贼因中鎗而死事闻追封鲁国公】孙防【曹州人至正初进士授济寜録事迁集贤待制时张士诚据髙邮防往谕之士诚囚防使降防诟斥之士诚百计驯扰终不可得乃杀之事闻赠曹南郡公谥忠烈】顔瑜【顔子之后以行谊荐为邹县教谕至正中山东盗起瑜擕家走郓城道遇贼知其为书生使之写旗瑜骂曰尔为叛逆我岂为尔写旗贼刺杀之妻子皆遇害】本朝师逵【东阿人以国子生擢监察御史陞陜西按察使歴兵吏二部侍郎寻陞户部尚书兼吏部事卒赐祭逵有徳量为时所重】于睿【阳谷人由太学生歴官克慎累迁湖广布政司左叅政】张本【东阿人以国子生授江都知县陞扬州知府继陞江西叅政皆有治声召为工部侍郎以事谪交阯起为刑部侍郎治狱平恕后陞兵部尚书兼掌都察院事复兼太子宾客卒赐祭复其家】刘文【平隂人洪武中由举人擢监察御史激扬有声寻陞浙江按察司副使】赵临【汶上县人由太学生久歴仕途官至浙江布政司左叅政】王麟【鱼防人由太学生歴官刑部郎中勤能著称荐陞湖广布政司左叅政】宋亮【鱼防人洪武中以通经举荐歴官有能声仕至福建布政司左叅政】马贯【单县人以才学超卓举任监察御史冇直声官至江西布政司叅政】韩克忠【城武人洪武中登进士第擢翰林院修撰学行淳实累官至河南按察司佥事】欧阳恭【城武人以耆老有才徳洪武中擢陜西布政司叅政子规由太学生歴官河南按察司佥事】贾谅【峄县人永乐中乡举擢刑科给事中正色敢言朝廷重其为人委以纠察事情务存大体歴陞都察院右副都御史敭歴中外声誉大振寻卒于官】刘廸【沂州人永乐中由乡举歴官以才能见推官至陜西按察使】王晟【郓城人以进士任刑部主事陞浙江按察司佥事时温处盗起晟预征伐死之事闻遣官谕祭赠江西布政司左叅议官其一子】张琛【东平州人永乐中由举人擢衢州府同知有孝行父没庐墓三年正统中转吏部文选郎中寻陞福建左布政使卒于官】李秉【曹州人正统中登进士为监察御史累官左都御史整饬邉征勦建州三卫夷防克揵回京陞太子少保兼吏部尚书省志】孔公恂【孔子五十八代孙举景泰中进士授礼科给事中赏先邉戍革侵渔歴迁左春坊左谕徳省志】秦纮【单人景防中举进士以劾中官忤时贵屡谪屡危而屡获免歴官都御史陞户部侍郎进尚书纮正直刚方节摡凛凛为时名臣祀乡贤祠省志】侣钟【郓城人成化间进士仕至戸部尚书为一时名臣省志】魏绅【曲阜人母卒庐墓称孝后举成化中进士拜刑部主事转郎中多所平反迁都御史嵗旱奏减民税筑邉墙増墩堡上赐玺书文绮官至侍郎省志云】孟鳯【曲阜人兄麟成化进士官陜西布政有声鳯举治中进士拜监察御史陞懐庆知府歴都御史摠制北方邉塞寜辑转督漕事值徐淮大水武庙亲征鳯区画有方民不劳费累迁刑部尚书卒赠太子少保省志】
　　列女无盐女【姓钟离名眷貌丑嫁不售乃自诣齐宣王陈时政王纳以为后于是退谗説纳直谏开四门进众贤齐国中兴诸侯来朝】秋胡妇【鲁人秋胡纳妇五日逰于陈五年乃归见道傍有美妇方采桑秋胡子悦之与之金妇不受秋胡子至家见妇即采桑者妇曰悦桑下妇人而忘其母是不孝也妾不忍见不孝之子遂投河而死】义姑【战国时鲁人齐师伐鲁及郊见一妇人抱一儿携一儿军至弃小者抱大者而走军问故妇人曰大者亡兄之子小者妾所生也军义之与食而去】漆室女【战国时鲁漆室邑之女过时未适人倚柱而啸邻妇曰何啸之悲曰忧吾君老太子防邻妇曰此卿大夫之忧也曰不然鲁国有患君臣父子被其辱妇人独安所归乎】郑孝女【宋瑕丘人父神佐为官兵战死庆州时母已亡无他兄弟郑翦髪毁服防丧还乡与母合手树松栢成林诏旌其闾】董氏女【滕县人许适刘氏子建炎初盗攻剽悦其色欲乱之曰汝不从当剉汝万段女终不屈遂断其首刘氏子闻之大恸曰烈女也之为立祠】彭氏【东平人徐顺妻与曹州郑腊儿妻康氏并以早寡不忍独生以死从夫事闻悉旌表之】杨氏【东平须城人郭三妻夫戍襄阳扬留事舅姑以孝闻至元初夫死母欲夺嫁之杨号痛自誓乃已夫骨还杨自经死与夫共焉】王氏【钜野人马善轻妻夫殁守节终身洪武十七年旌表贞节省志】齐氏【名淑贤山西代州人适寜阳许超超举乡试及卒无子齐守节终身景泰间事闻旌表省志】髙氏【城武人王俊妻天顺三年夫卒与其妾蒋氏同缢于柩侧三人同穴而旌曰双烈省志】李徤妻王氏【曹州人徤举乡试卒王为不食而死成化二十年诏旌表之省志】孙氏【济寜州人钱官保妻年十九夫殁于军骸骨孙即自缢死正统十一年旌表之省志】赵氏【名巧云曹县人郭宪妻夫卒守节正徳六年流贼入其家欲汚之赵曰吾孀居十八年矣今岂受汚辱按剑厉声诱之终不从死于旌表省志】孔彦臣妻王氏【曲阜人正徳六年遇贼死节旌表时流贼猖獗凡经剽掠地女妇以守节不汚而受旌表者比比此不及殚纪详具于省志云】赵氏【汶上人张鳯翥妻嘉靖五年夫疾语赵曰汝年少虽有女不可恃以终身慎图之赵为徉荅夫曰迷乱将絶赵即缢死顷之夫复蘓家人语之夫遂瞑目使合焉旌表省志】
　　仙释王逺【东海人即方平举孝亷歴官中散大夫后弃官入山修道既成汉桓帝连征不出俾郡国逼载至京闭口不语乃题四百余字于宫门皆言方来事削去复见后还乡居太守陈耽家四十余年举家无恙一日忽语耽曰吾期运当去耽知其化具棺衾敛之忽失其尸衣冠不动若蝉蜕耳】于吉【琅瑘人精苦修道忽得痼疾晨夕告天诚感老君令仙翁授吉经曰非但愈疾当得长生化行天下吉得之疾遂除凡消灾治疾无不騐者后老君数降亲授其防孙防平江东将士多病请吉噀水輙差天久旱乃缚吉日中即大雨策忌而杀之俄失其尸周旋人间又百余年仙去】徐则【隋东海郯人防沉静寡欲受业于周正精于议论懐栖隠之操入缙云山常服巾褐又入天台山因絶谷养性所食惟松水而已后尸解】赵棠【曹州人宋时弃官隠居番禺汴京景徳寺有异僧曰志言人传棠与志言数以偈颂相寄万里间輙数日而逹棠死值盛夏其身不壊】海印【泰安州人居邹县大明禅院防悟道常夣异僧指示一旦呼弟子谓曰吾幻身不坚非久住世亲书偈毕端坐而化三日慈容如生其院上紫雾光明贯于天际邑令见之叹为真佛】侯谷神【沂州道正貎古形臞酷慕神仙黄白之术一日鹑衣道士入观中少话间袖出丸药一粒赐谷神啖之年逾八十有五羽化值嵗时盛暑沐浴罢别诸弟子枕肱而逝月余不闻其臭省志】吴守一【兰陵人早为黄冠师后从渊然刘真人授以链度秘术入琅琊神峯山之阳栖霞辟谷有年忽有道人入庵与语须臾袖中出茶一包遂烹与共啜出户少顷道士不见年逾九十鹤髪童顔羽化之夕竒香满室白鹤绕空者移日云省志】







　　明一统志卷二十三
<史部,地理类,总志之属,明一统志>
　　钦定四库全书
　　明一统志卷二十四
　　明　李贤等　撰
　　东昌府【东至济南府长清县界一百里西至直广平府广平县界一百五十里南至兖州府阳谷县界二十五里北至直河间府景州故城县界二百五十里自府治至京师九百四十里至南京一千五百四十五里】
　　【粮三十一万八千五百石零】
　　建置沿革禹贡兖州之域天文危室分野春秋时齐西鄙聊摄地战国爲魏齐赵三国之境秦汉爲东郡地曹魏平原郡晋因之刘宋尝置魏郡后魏置南冀州及平原郡治聊城未防州废隋初郡废后置博州大业初州废唐初复置天宝初改爲博平郡乾元初复爲博州五代晋徙治陵宋属河北东路淳化间移今治金属大名府路元初东平路至元初析爲博州路寻改爲东昌路本朝改爲东昌府领州三县十五
　　聊城县【附郭本春秋时聊摄地秦置城县属东郡汉因之魏晋俱属平原郡北齐改属济州隋初属平原郡寻于此置博州后州省以县属武阳郡唐爲博州治五代周省武水县入马宋金元仍旧本朝因之编户二十四里】堂邑县【在府城西四十里本汉发干清县地属东郡隋始于此置堂邑县属毛州取县西北堂邑故城爲名大业初改属武阳郡唐初属毛州贞观初属博州五代晋改为河清县寻复旧宋因之熙寜初徙治于东十里即今治金元仍旧本朝因之编户一十七里】博平县【在府城东四十五里本齐博陵邑汉为博平县属东郡晋属平原国隋初属毛州改属博州大业初属清河郡唐属博州贞观中省入聊城天授初复置宋景祐间徙治东南三十里寛河镇即今治金元仍旧本朝因之编户一十八里】茌平县【在府城东北七十里本秦旧县属东郡汉因之东汉属济北国三国魏属平原郡晋末移治城县界兴利镇后齐废入城唐武德间复置贞观初省金时刘豫复置元仍旧本朝因之编户三十六里】莘县【在府城西南九十里本春秋魏地汉为东郡阳平县地晋属阳平郡北齐改乐平县后周于此置武阳郡隋初郡罢复为阳平县寻改清邑县又置莘州大业初罢州改莘县属武阳郡因县北古莘亭为名唐武徳间复置莘州贞观初州废复以县属魏州宋金属大名府元属东昌本朝因之编户一十八里】清平县【在府城北九十里本汉清阳县地属清河郡隋初徙贝邱县治此属贝州后改为清平县属清河郡大业中废唐武徳间复置属州五代时属大名府宋徙治平县明灵寨金属大名府　元属徳州本朝改今属编户一十二里】冠县【在府城西南一百五十里本春秋晋冠氏邑汉为魏郡馆陶县地魏晋皆属阳平郡隋析置冠氏县属魏州大业初属武阳郡唐初属毛州后属魏州五代宋金并属大名府元初属东平路后陞为冠州本朝降为县改今属编户二十七里】临清州【在府城西北一百二十里本汉清渊县地属魏郡后魏大和间于县西四十里置临清县属魏州北齐废隋初复置属贝州大业初属清河郡唐属贝州大厯中属瀛州又析置永济县宋初以永济省入临清后废为镇寻复置属大名府金属恩州元属濮州本朝洪武二年徙治县北八里临清闸改今属景泰初又于县东北三里筑城徙治焉宏治二年陞为州编户四十一里领县二】舘陶县【在州城西一百三十里本春秋晋冠氏邑地汉置舘陶县属魏郡三国魏属阳平郡晋石赵徙阳平郡治此后周置毛州隋废毛州以县属武阳郡唐属魏州宋金属大名府元属濮州本朝初东昌府宏治二年割属临清州编户二十三里今增为三十里】丘县【在州城西二百里本舘陶之别乡汉析置邱县属魏郡三国魏省寻复置晋属广平郡北齐移治斥漳城隋又徙治平恩州为平恩县属武安郡唐属洺州宋因之金废为镇曲周县元初省入唐邑后复置属东昌本朝初因之宏治二年割属临清州编户二十五里今增二十七里】髙唐州【在府城东北一百二十里本春秋齐之髙唐邑汉始置县属平原郡后魏置南清河郡北齐罢郡隋初以县属贝州后属清河郡唐改为崇武县后复为髙唐县属州五代梁改鱼邱县后唐复旧晋改齐城县汉复爲髙唐县宋金仍属州元初属东平至元中改爲州本朝省县入州编户四十里领县三】恩县【在州北七十里本春秋齐贝邱秦爲钜鹿郡地汉置清河郡后魏移置清河郡及县于汉歴城北齐移治汉武城县后周置贝州郡如故隋罢郡以清河县属贝州五代晋陞爲永清军宋改为恩州金属大名府元直省部本朝改为县属髙唐州徙今治编户三十七里】夏津县【在州西五十里本汉鄃县属清河郡晋因之北齐省入平原县隋复置属贝州唐改爲夏津县宋属魏州金属大名府元属髙唐州本朝因之编户三十一里】武城县【在州西北一百二十里本赵平原君封邑地汉置东武城县属清河郡晋去东字隋改爲清河县以旧东武城爲武城县唐移治永济渠西属贝州宋属恩州移今治金仍旧元属髙唐州本朝因之编户二十一里】濮州【在府城西南二百里古颛顼之墟曰帝邱夏为昆吾氏所居春秋衞成公迁都此地汉置鄄城县属济隂郡东汉末于此置兖州晋析置濮阳郡隋置濮州寻废唐复置天寳初改为濮阳郡乾元初复为濮州治鄄城宋仍旧金属大名府路元直隶省部本朝省鄄城县入州属东昌府景泰二年以河患徙治王村编户三十六里领县三】范县【在州东北六十里本春秋晋大夫士会之邑汉置范县属东郡晋属东平国北齐废隋复置属济北郡唐初于县置范州寻废以县属济州贞观中改属濮州宋金元仍旧本朝因之编户一十二里】观城县【在州西北七十五里本古之观国汉爲畔观县属东郡东汉更名卫国县晋属顿邱郡隋改观城县属武阳郡唐属澶州贞观中省大歴中复置宋省入濮阳寻复置属开徳府金属开州元属濮州本朝因之编户一十里】朝城县【在州北九十里本春秋衞国东鄙地汉为东武阳县属东郡东汉改为郡寻复爲武阳县魏晋俱属阳平郡北齐废后周复置属魏郡隋属莘州后属魏州唐改爲武圣县又改爲朝城以县东古朝城为名元和中属澶州后属魏州五代晋属大名府宋属开德府金属大名府元属濮州本朝因之编户二十六里】
　　郡名博平【唐名】
　　形胜南接济兖北连徳景【郡志】漕河所经实要冲之地【同上】宋魏齐鲁之冲【濮州地理志】地平土沃【元志地平土沃无名山大川之限】
　　风俗质直怀义有古风烈【隋志】士风彬彬贤良宏博【博平旧志】其民朴厚好稼穑务蚕织【元濮州志】俗近敦厚家知礼逊【元志】习俗节俭人多读书【同上】
</div>
    <div class="pagination">
<a href="明一统志_page11.html">上一页</a><span>...</span><a href="明一统志_page7.html">7</a><a href="明一统志_page8.html">8</a><a href="明一统志_page9.html">9</a><a href="明一统志_page10.html">10</a><a href="明一统志_page11.html">11</a><span class="current-page">12</span><a href="明一统志_page13.html">13</a><a href="明一统志_page14.html">14</a><a href="明一统志_page15.html">15</a><a href="明一统志_page16.html">16</a><a href="明一统志_page17.html">17</a><span>...</span><a href="明一统志_page13.html">下一页</a>
    </div>
    <div class="pagination"><a href="index.html">返回目录</a></div>
</body>
</html>
