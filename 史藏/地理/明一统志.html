<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 1 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 1 页/共 66 页
  </h1>
  <div class="content">
   钦定四库全书　　　　史部十一
　　明一统志　　　　　　地理类二【总志之属】提要
　　【臣】等谨案明一统志九十卷明吏部尚书兼翰林院学士李贤等奉勅撰案沈文圣君初政记称太祖洪武三年命儒臣魏俊等六人编类天下郡县地理形势为大明志今其书不传后成祖采天下图经图经命儒臣纂辑为一书亦未及成而中辍至英宗复辟后乃命贤等重编天顺五年四月书成奏进赐名大明一统志御制序文冠其首锓板颁行考舆记诸书出自官撰者自唐元和郡县志宋元丰九域志外惟元岳璘等所修大一统志最称繁博国史经籍志载其目共为一千卷今已散佚无传虽永乐大典各韵中颇见其文而割裂丛碎又多漏脱不能复排比成帙惟浙江汪氏所献书尚存存原刋本二卷颇可以考见其体制知明代修是书时其义例一仍元志之旧故书名亦沿用之其时纂修诸臣既不出一手舛错抵牾疎谬尤甚如以唐临泃为汉县辽无章宗而以为陵在三河金宣宗大梁而以为陵在房山以汉济王王兴居为东汉名宦以箕子所封之朝鲜为在永平境内俱乖互不合极为顾炎武日知录所讥至所摘王安石处州学记地最旷大山长谷荒之语则并句读而不通矣此本内多及嘉靖隆庆时所建置葢后人已有所续入亦不尽出天顺之旧我
　　国家辨方定位首重舆图
　　大清一统志近复奉
　　诏重修起例发凡弥臻尽善此书之舛畧本无可采特是职方图籍为国之常经歴朝俱有成编不容至明而独阙故仍录存以备一代之掌故焉乾隆四十五年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀












　　天顺御制明一统志序
　　朕惟我太祖髙皇帝受天明命混一天下薄海内外悉入版图葢自唐虞三代下及汉唐以来一统之盛蔑以加矣顾惟覆载之内古今已然之迹精粗巨细皆所当知虽歴代地志具存可考然其间简或脱畧详或冗复甚至得此失彼舛讹殽杂往往不能无遗憾也肆我太宗文皇帝慨然有志于是遂遣使徧采天下郡邑图籍特命儒臣大加修纂必欲成书贻谋子孙以嘉惠天下后世惜乎书未就绪而龙驭上宾朕念祖宗之志有未成者谨当继述乃命文学之臣重加编辑俾繁简适宜去取惟当务臻精要用底全书庶可继成文祖之志用昭我朝一统之盛而泛求约取参极羣书三阅寒暑乃克成编名曰天下一统志着其实也朕于万几之暇试览阅之则海宇之广古今之迹了然尽在胸中矣既藏之秘府复命工锓梓以传呜呼是书之传也不独使我子孙世世相承者知祖宗开创之功广大如是思所以保守之惟谨而凡天下之士亦因得以考求古今故实增其闻见广其知识有所感发兴起出为世用以辅成雍熙泰和之治相与维持我国家一统之盛于无穷虽与天地同其久长可也于是乎序天顺五年五月十六日











　　进明一统志表
　　资政大夫吏部尚书兼翰林院学士臣李贤中宪大夫太常寺少卿兼翰林院学士臣彭时翰林院学士奉政大夫臣吕原伏防皇帝陛下命臣等充总裁官修天下一统志今编辑已成凡九十卷谨用缮冩装潢进呈臣贤等诚惶诚恐稽首顿首上言伏以日月照临诞启圣朝之运乾坤覆载咸归一统之尊民物阜康人文宣朗匪表章于今日曷垂示于将来粤昔虞代幅员备存禹贡周家疆域悉着职方惟敷土经野之详故享国歴年之久降自炎汉下逮有元志地理者数百家纪方舆者累千卷若非泛而弗切则或畧而未明于是厪圣祖之至情念舆图之重事爰命儒以纂集冀成书以铺张博采虽周全功未究时如有待事岂偶然恭惟皇帝陛下刚健钦文聪明英武重华协帝已臻盛治于前申命自天复纉洪图于后志兼隆于千古勤独断于万几凡圣贤经世之图咸留睿览于祖宗待成之志尤轸渊衷肆宵旰之靡遑益继述之是务顾惟重熙累洽千载一时自天命之有归祚皇明之抚运徳与地而兼广化与天而同流尊亲无间于华夷功烈独超乎先后必有盛制以阐丕休特简文学之臣付以纂修之任而皇猷髙逺圣学渊防涣发纶音豫为指授于凡经书所载咸在网罗至若子史所传举当收采宜加参考以正信疑是非必有据依以立义类凡例表京师为四方之极列方岳为诸郡之纲疆域必繋于九州分野悉稽乎列宿形胜风俗録奚逺迩之分物产山川载靡小大之间藩封着维城之固公署严御侮之威书学校书院以重育贤书宫室闗梁以昭资世信方来则寺观祠庙之兼録鉴已往则陵墓古迹之并存述宦迹备举夫诸司取人才不遗于一善列女彰节行之异仙释见方技之竒文虽省而意则该实足徴而名不爽欲使宇宙数万里之外不出户而可知庶几上下千百年之间一举目而毕见岂徒备一时之广览将以垂万世之宏规此诚皇上经天纬地之文足以显继志述事之孝而光前振后者也臣等章句腐儒草茅迂士叨承委任忝效编摩奈海宇广大而难穷兼简册浩繁而莫防顾兹疎浅宁免漏遗虽殚铅椠之劳尚虑豕鱼之混仰睿谟之启发幸编简之克完冀垂宥于含宏愿少供于淸燕道配天徳配地八荒咸囿于生成车同轨书同文一统永传于悠久无任瞻天仰圣激切屏营之至谨奉表随进以闻天顺五年四月十六日资政大夫吏部尚书兼翰林院学士臣李贤等谨上表







　　职名
　　资政大夫吏部尚书兼翰林院学士臣李贤中宪大夫太常寺少卿兼翰林院学士臣彭时翰林院学士奉政大夫臣吕原臣林文臣刘定之翰林院侍读学士奉直大夫臣钱溥翰林院侍讲承徳郎臣万安臣李泰承徳郎左春坊左中允臣孙贤承徳郎右春坊右中允臣刘珝翰林院修撰儒林郎臣陈鉴臣刘吉臣童縁臣黎淳儒林郎左春坊左賛善臣牛纶翰林院编修兼司经局校书文林郎臣徐溥翰林院编修文林郎臣王防臣戚澜臣李本臣丘濬臣彭华臣尹直臣徐琼臣陈秉中臣杨守陈翰林院检讨徴仕郎臣邢让臣张业通议大夫太常寺卿臣夏衡中宪大夫顺天府府丞臣余谦奉政大夫礼部郎中臣王叔安奉直大夫礼部员外郎臣陈纲臣凌耀宗臣林章臣叶珉臣何暹徴仕郎中书舍人臣韩定臣谢宇臣曹冕臣温良从仕郎中书舍人臣马麟臣刘珙臣黄清臣焦防臣凌晖臣王暕登仕佐郎鸿胪寺序班臣李惠臣陈福臣蔚瑄臣周璟臣呉震臣陈经臣王礼将仕佐郎鸿胪寺序班臣门升臣刘询臣梁俊臣毛显翰林院秀才臣姜立纲













　　钦定四库全书
　　明一统志卷一
　　明　李贤等　撰
　　京师
　　古幽蓟之地左环沧海右拥太行北枕居庸南襟河济形胜甲于天下诚所谓天府之国也我太宗文皇帝龙潜于此及缵承大统遂建为北京而迁都焉于以统万邦而抚四夷真足以当形势之胜而为万世不拔之鸿基自唐虞三代以来都防之盛未有过焉者也
　　城池京城【元志至元四年建大都城本朝洪武初置北平布政司于此永乐七年为北京十九年营建宫殿成乃拓其城周回四十里立门九正南曰正阳南之左曰崇文右曰宣武北之东曰安定西曰徳胜东之北曰东直南曰朝阳西之北曰西直南曰阜成】皇城【在京城之中宫殿森严楼阙壮丽邃九重之正位迈往古之宏规允为亿万斯年之固】
　　坛庙天地坛【在正阳门之南左缭以垣墙周回十里中为大祀殿丹墀东西四坛以祀日月星辰大祀门外东西列二十坛以祀岳镇海渎山川太嵗风云雷雨歴代帝王天下神祗东坛末为具服殿西南为斋宫西南隅为神乐观牺牲所】山川坛【在天地坛之西缭以垣墙周回六里中为殿宇以祀太嵗风云雷雨岳镇海渎东西二庑以祀山川月将城隍之神左为旗纛庙西南为先农坛下皆借田】社稷坛【在皇城内南之右中为方坛四面有门坛之周垣各依方色南有前门北有行礼具服二殿】太庙【在皇城内南之左正殿两廊楹室崇深昭穆礼制法古从宜亲王及功臣配享左有神宫监】文庙【在国子监彞伦堂之东正为大成殿东西翼以两庑前有防门外有櫺星门殿前旧有元加封孔子碑本朝正统中有御制新建太学碑文立于殿前庇之以亭】
　　山陵长陵【在京城北天夀山正中】献陵【在长陵之右】景陵【在长陵之左】苑囿西苑【在皇城内中有太液池琼华岛池周围深广波光澄澈緑荷芳藻含香吐秀游鱼浮鸟竞戏羣集岛皆竒石巉岩磊砢下瞰池水上有广寒殿栋宇翚飞金碧交暎复阁危榭左右拱向乔松古桧烟云缭绕然蓬莱仙府也京师八景有曰太液晴波曰琼岛春云谓此又苑之东北有万嵗山髙耸明秀蜿蜒磅礴上挿霄汉暎宫阙皆禁中胜境也本朝胡广太液晴波诗渺渺晴波漾碧池清风时动緑漪漪银潢星斗垂天派方丈龟龙陋汉仪玉镜光摇琼岛近锦纹流出御沟迟从知涵浸由开辟长暎西山影不移杨荣琼岛春云诗山岛依防近紫淸春光淡荡暖云生乍惊树杪和烟湿轻拂花枝过雨晴每日氤氲浮玉殿有时缥缈防金茎从龙处处施甘泽四海讴歌乐治平】南海子【在京城南二十里旧为下马飞放泊内有按鹰台永乐十二年増广其地周围凡一万八千六百六十丈乃域养禽兽种植蔬果之所中有海子大小凡三其水四时不竭汪洋若海以禁城北有海子故别名曰南海子】御马苑【在京城外郑村坝等处牧养御马大小二十所相距各三四里皆缭以周垣垣中有厩垣外地甚平旷自春至秋百草繁茂羣马畜牧其间生育蕃息国家富强实有赖焉】
　　文职公署宗人府【在长安左门南经歴司附焉】吏部【在宗人府南其属文选验封稽勲考功四淸吏司并司务防附焉】户部【在吏部南其属浙江福建江西湖广四川山东山西广东广西河南陜西云南贵州十三清吏司并司务防照磨所附焉】礼部【在户部南其属仪制祠祭主客精膳四清吏司并司务防铸印局附焉外有僧録司道録司教坊司亦之】兵部【在宗人府后其属武选车驾职方武库四清吏司并司务防附焉外有典牧所防同馆大胜闗亦之】刑部【在贯城坊内其属浙江福建江西湖广四川山东山西广东广西河南陜西云南贵州十三清吏司并司务防照磨所司狱司附焉】工部【在兵部南其属营缮虞衡都水屯田四清吏司并司务防附焉外有文思院营缮所寳源等局亦之】都察院【在刑部南所辖浙江福建江西湖广四川山东山西广东广西河南陜西云南贵州十三道并经歴司司务防照磨所司狱司附焉】翰林院【在长安左门外玉河西岸四夷馆焉】国子监【在安定门内文庙西有彞伦堂堂左右有防愆博士二防率性修道诚心正义崇志广业六堂典簿防附焉】太常寺【在后府南典簿防附焉外有神乐观牺牲所各祠祭署亦之】通政使司【在太常寺南经歴司附焉】大理寺【在都察院南其属左寺右寺并司务防附焉】詹事府【在玉河东岸主簿防附焉】光禄寺【在东安门内其属大官珍羞良醖掌醢四署并典簿防附焉】太仆寺【在万寳坊主簿防附焉】鸿胪寺【在工部南其属司宾署司仪署并主簿防附焉】钦天监【在鸿胪寺南主簿防附焉外设司天台于朝阳门城上】太医院【在钦天监南生药库附焉外有惠民药局亦之】行人司【在长安右门外朝房西】上林苑监【在文徳坊玉河桥西典簿防附焉外有蕃育嘉蔬水监川衡林衡良牧左典察右典察前典察后典察十署亦之今存蕃育嘉蔬林衡良牧四署余皆裁革】五兵马司【中兵马司在城内仁夀坊东城兵马司在城内思城坊南城兵马司在城外正阳街西城兵马司在城内咸宜坊北城兵马司在城内教忠坊】
　　武职公署中军都督府【在长安右门南经歴司附焉在城留守中神防和阳应天四衞牧马千户所亦之】左军都督府【在中府南经歴司附焉在城留守左沈阳左右骁骑镇南龙虎六衞亦之】右军都督府【在左府南经歴司附焉在城留守右虎贲右武徳三衞亦之】前军都督府【在右府南经歴司附焉在城留守前龙骧豹韬三衞亦之】后军都督府【在中府后经歴司附焉在城武成中前后神武左右后忠义左右前后义勇左右中前后大宁中前蔚州左留守后防川富峪寛河兴武鹰二十四衞亦之】锦衣衞【在通政司南经歴司上下镇抚司并各所司附焉】旗手衞【在通政司后】府军衞【在时雍坊】府军左衞【在保大坊】府军右衞【在咸宜坊】府军前衞【在保大坊】府军后衞【在仁夀坊】羽林左衞【在保大坊】羽林右衞【在明时坊】羽林前衞【在时雍坊】金吾左衞【在保大坊】金吾右衞【在仁夀坊】金吾前衞　金吾后衞　虎贲左衞【已上三衞俱在保大坊】燕山左衞【在安富坊】燕山右衞【在思城坊】燕山前衞【在鸣玉坊】大兴左衞【在日照坊】济阳衞【在居贤坊】济州衞【在金城坊】武骧左衞　武骧右衞　腾骧左衞腾骧右衞【已上四衞俱在崇教坊】彭城衞【在万寳坊】永清左衞【在西城坊】永清右衞【在日中坊】武功左衞　武功右衞　武功中衞【已上三防俱在明时坊】长陵衞　献陵衞　景陵衞【已上三衞俱在天夀山永安城内】
　　顺天府【东至永平府滦州界三百九十里南至河间府任丘县界三百五十里西至山西大同府蔚州界三百五十里北至延庆州界一百六十里自府治至南京三千四百四十五里粮一万四千石零】
　　建置沿革禹贡冀州之域天文尾箕分野髙阳氏谓之幽陵陶唐曰幽都虞为幽州夏殷省幽入冀又为冀州地周复置幽州武王封尧后于蓟封召公奭于燕即此秦为上谷渔阳二郡地汉初为燕国又分置涿郡元狩中改燕国为幽州元鳯初改为广阳郡本始初更为广阳国东汉省广阳合上谷永元初复立广阳郡后罢郡立幽州治蓟三国魏为燕国晋改范阳国后魏于蓟立燕郡又于郡置幽州北齐于幽州置东北道行台后周改置燕及范阳二郡兼立总管于幽州隋开皇初郡废州存后省州入涿郡唐武徳初改为幽州总管府开元间改州为范阳郡乾元初复为幽州辽陞幽州为南京幽都府后改幽都为析津府宋宣和中改名燕山府防复入金称燕京改号中都以析津府为大兴府元初为燕京路号大兴府至元初建中都后改为大都路本朝洪武初改为北平府永乐初改为顺天府领州五县二十二
　　大兴县【附郭本秦蓟县地属上谷郡汉至唐皆仍旧名辽改为析津县金改为大兴县元仍旧本朝因之编户三十八里】宛平县【附郭秦汉至隋皆蓟县地唐析西界置幽都县属幽州辽改为宛平县取释名云燕宛也宛宛然以平之义金元仍旧本朝因之编户五十里】良乡县【在府西南七十里春秋时燕中都地汉为良乡县属涿郡晋属范阳国后魏属燕郡北齐省入蓟县寻复置隋属涿郡唐属幽州后改固节县寻改良乡辽金元仍旧本朝因之编户二十二里】固安县【在府西南一百二十里本汉方城县属广阳国后属涿郡后魏省隋置固安县属幽州唐属北义州贞观初复属幽州金属涿州元属霸州后陞为固安州本朝洪武初改为固安县编户三十七里】永清县【在府南一百五十里本汉益昌县属涿郡东汉废隋置通泽县唐改为武隆县乂改防昌县天寳初改为永清县取边境永清之义辽金元仍旧本朝因之编户一十二里】东安县【在府南一百五十里本汉安次县初属燕国后属渤海郡晋属燕国隋属涿郡唐属幽州元初属霸州后陞为东安州大都路本朝洪武初改为县编户一十八里】香河县【在府东南一百二十里本武清县地辽于新仓置盐院因居民聚集遂置香河县属析津府金属大兴府元初因之后属漷州本朝改今属编户一十里】通州【在府东四十五里秦属渔阳郡汉置潞县后魏置潞郡隋废入涿郡唐置元州寻复为潞县五代及辽皆因之金陞为通州取漕运通济之义元仍旧本朝以潞县省入编户二十六里领县四】三河县【在州城东七十里本汉临泃县地唐析潞县地置三河县属幽州以地近七渡鲍邱临泃三水故名后蓟州辽仍旧金元俱通州本朝因之编户二十里】武清县【在州城南五十里汉雍奴县渔阳郡晋属燕国隋属涿郡唐属幽州天寳初改为武清县五代宋金皆因之元初属大兴府寻割漷州本朝改属通州编户二十里】漷县【在州城南四十五里汉泉州县地属渔阳郡晋属燕国后废辽于漷河之南置漷阴镇后改为漷阴县元初属大兴府后陞为漷州大都路本朝改为县属通州编户一十里】寳坻县【在州城东南一百二十里本汉泉州县地后唐于此置盐仓金初为新仓镇大定间始置寳坻县以境内产盐故名寻陞盈州后复为寳坻县元大都路本朝通州编户三十里】昌平州【在府北九十里汉为军都县属上谷郡东汉属广阳郡晋属燕国后魏改为昌平县属平昌郡后属幽州后周州县皆废隋以其地属涿郡唐复置昌平县五代唐改为燕平县石晋复为昌平县辽金元仍旧本朝因之景防初移治于县东八里永安城寻陞为州编户二十七里领县三】顺义县【在州东北六十里本秦上谷郡地汉及魏晋皆为范阳之境北齐始置归徳郡隋改为顺州唐初为燕州天寳初改归徳郡乾元初复为顺州辽初为归宁军后改归化军宋置顺兴军金复为顺州元仍旧本朝洪武初改为顺义县北平府寻改今属编户二十七里】宻云县【在州东北一百二十里秦汉时为渔阳郡地后魏置宻云郡领白檀要阳宻云三县兼置安州北齐废郡以二县并入宻云县后周改安州曰元州隋置檀州后改安乐郡唐为檀州辽为武威军宋号横山郡金复为檀州元仍旧本朝洪武初改为宻云县北平府寻改今属编户一十九里】懐柔县【在州东北一百里本宻云昌平二县地唐贞观中置懐柔县天寳初改归化县乾元初复旧名辽属顺州金改为温阳县元废入顺州本朝洪武中分宻云昌平地复置懐柔县编户一十四里】涿州【在府西南一百四十里春秋战国皆燕之涿邑秦为上谷郡地汉置涿郡曹魏改为范阳郡晋改为范阳国后魏复为范阳郡隋为涿郡唐初废郡为范阳县属幽州大歴中又于县置涿州辽置永泰军宋改涿水郡金复为涿州元陞涿州路寻为涿州本朝以范阳县省入编户四十六里领县一】房山县【在州城西北四十里本良乡宛平范阳三县地石晋以其地遗辽未有县金析置万宁县以奉山陵后改奉先县元改房山县属涿州本朝因之编户一十一里】霸州【在府南二百一十里本秦上谷郡地汉属渤海郡后汉属广阳郡晋属章武国隋初属瀛州后属涿郡唐属幽州后改为永清县即益津闗也后周克复益津闗始置霸州宋治文安县金治益津县又析置信安军元仍为霸州本朝以益津县省入编户三十一里领县三】文安县【在州城南七十里汉旧县属渤海郡东汉属河间国后属瀛州晋属章武国后魏属瀛州隋属河间郡唐废丰利县移文安县于其城属霸州宋省永清县入焉金元仍旧本朝因之编户三十三里】大城县【在州城南一百三十里汉东平舒县属渤海郡东汉属河间国晋为章武国治后魏改章武郡北齐废郡置平舒县隋属景州唐属瀛州五代改大城县周属霸州宋金元仍旧本朝因之编户二十里】保定县【在州城南四十里本涿州新镇地宋太平兴国中于此建平戎军景徳初改为保定军宣和中改为保定县莫州金雄州元初省入益津县后复置属霸州本朝因之编户六里】蓟州【在府东二百里本秦汉渔阳郡魏晋属幽州隋初徙元州于此后复置渔阳郡唐置蓟州取古蓟门闗以名天寳初改渔阳郡乾元初复为蓟州辽置尚武军宋改广州军金属中都路元仍为蓟州大都路本朝因之以渔阳县省入编户一十五里领县四】玉田县【在州城东八十里本春秋无终国地汉为无终县属右北平元魏属渔阳郡后省唐复置属幽州后改为玉田县因汉阳雍伯种石得玉故名神龙初属营州后还属幽州又改属蓟州五代至辽仍旧宋为经州金复为玉田县元仍旧本朝因之编户一十七里】丰润县【在州城东南一百九十里本玉田县之永济务金陞为丰润县广州军元省入玉田县寻复置蓟州本朝因之编户一十二里】遵化县【在州城东一百二十里本春秋无终国地汉为右北平之境唐于此置马监及铁冶居民稍聚因置遵化县辽于县置景州清安军宋号滦川郡金以县蓟州元仍旧本朝因之编户十二里】平谷县【在州城西北八十里本汉旧县属渔阳郡后废唐为渔阳县之大王镇金陞镇为平谷县仍汉名元初并入渔阳县后复置蓟州本朝因之编户八里】
　　郡名广阳【汉名】燕山【宋名】
　　形胜山雄峙水环绕【府志闗塞诸山雄峙于西北浑河诸水环绕于东南】天府之国【史记苏秦説燕文侯曰燕地方千里带甲数十万此天府之国也】一大都会【寰宇记箕星防为幽州分为燕国南通齐赵为一大都会】博大爽垲【宋范镇幽都赋地博大以爽垲兮亘绳直而砥平】地处雄要【金史梁襄传燕都地处雄要北倚山险南压区夏若坐堂隍俯视庭宇又云居庸古北松亭等闗东西千里山峻相连近在都畿易于据守】形势雄伟【元穆呼哩传幽燕之地龙蟠虎踞形势雄伟南控江淮北连朔漠驻跸之所非燕不可】
　　风俗多文雅士【隋志自古言勇侠者皆出幽并然涿郡太原自前代以来多文雅之士】人多技艺【地志水甘土厚人多技艺】沈鸷多材力重许可【唐杜牧集幽并之地其人沈鸷多材力重许可】多感慨悲歌之士【唐韩愈送董邵南序】自古号多豪杰【宋苏轼集幽燕之地自古号多豪杰名于图史者往往而是】人性寛舒【舆地记】劲勇而沈静【宋苏轼燕论】风俗朴茂【宋范镇幽都赋风俗朴茂蹈礼义而服声名】
　　山川天夀山【在府北一百里山自西山一带东折而北至此羣峯耸拔若龙翔鳯舞自天而下其旁诸山则玉带军都连亘环抱银山神岭罗列拱防势防气固以奠三陵名曰天夀实国家亿万年永安之地】西山【在府西三十里旧记太行山首始河内北至幽州第八陉在燕强形钜势争竒拥翠云从星拱于皇都之右每大雪初霁千峯万壑积素凝华若图画然为京师八景之一名曰西山霁雪本朝王洪诗日华初上最髙峯玉树凝辉在半空佳气回浮丹鳯阙清光遥入翠防宫松崖寒逐春风散云峤晴含夜月重青琐朝囘频极目都将郢曲咏年丰】香山【在府西北三十里金李晏有碑其畧云西山苍苍上干云霄重冈叠翠来朝皇阙中有古道场曰香山上有二大石状如香炉虾蟆有泉出自山腹下注溪谷亦号小清凉】玉泉山【在府西北三十里顶有金行宫芙蓉殿故址相传章宗尝避暑于此山畔有三石洞一在山西南其下水深莫　　测一在山之阳南又有石崖崖上刻玉泉二字】金山【在府西三十里其南曰瓮山】卢师山【在府西三十里旧传隋末有沙门曰卢师居此山能驯伏大青小青二龙故名】平坡山【在府西三十里山半有平地故名一名翠防山本朝王英诗京都壮且丽西北皆名山翠防独崔嵬髙出霄汉间上有金仙居连峯起防岏夙闻此地胜未得穷跻攀圣恩赐休暇三日有余闲防马出西城迢遥睇层峦我友五六人兴轶浮云端欲登万仞顶俯视八极寛】觉山【在府西三十里悬崖之上与卢师平坡鼎峙西有三泉曰清泠曰清旨曰荐至】棋盘山【在府西三十五里上有棋盘石俗传金章宗尝奕于此】五华山【在府西北三十五里五华秀峙宛若列屏】韩家山【在府西三十六里山阴有汉韩延夀墓故名】双泉山【在府西四十里山有二泉故名东北二里许有黒龙湾】翠峯山【在府西五十里山形竒峭而色青翠故名又名遮风岭以山阴有岭横列如屏可障西北风】仰山【在府西七十里峯峦拱秀中有平顶如莲花心旁有五峯曰独秀翠防紫葢妙髙紫防中多禅刹金章宗游幸有诗刻石云金色界中兠率景碧莲花里梵王宫鹤惊清露三更月虎啸疎林万壑风】鳯凰山【在府西南七十里其势回翔如鳯翥然】柏山【在府西北清白口社山四旁多产柏故名上有寺亦以柏山名】潭柘山【在府西八十里山磅礴连拥三峯傍有二潭潭上有古柘一株形曲如蚪因名金建寺于上亦以山名寺周围多脩竹东有九峯环抱其南潭水绕峯而出】西湖山【在府西一百里下有溪潭因名】白铁山【在府西北一百八十里山多白石其坚如铁】顔老山【在府西北一百九十里山之西南有石青洞东北有柳林水】小龙口山【在府西北一百九十里山有两崖东崖在清白口社西崖在清水社有泉东入卢沟河】百花山【在府西二百六十里上多花卉因名絶顶有龙潭】孤山【在通州城东四十里四面平旷一峯挺秀故名】灵山【在三河县北一十五里山足三面有泉清洌可爱】华山【在三河县北三十里一名儿山上出花斑石】圣水山【在三河县西北三十五里上有圣水可愈眼疾】驼山【在三河县北六十里以形似名】绵山【在昌平州东一十二里一名宜山上有古道塲金周昻诗环合青峯挿剑长小平如掌寄襌房九华籍甚因人显逈秀可怜天一方】白浮山【在昌平州南一十里上有二龙潭流经白浮村元郭守敬引此水西折而南经瓮山泊流入积水潭以通漕运今潭上有龙神祠】玉带山【在昌平州东北一十五里山腰有白石一路若带然故名】牛山【在昌平州西下有泉旧传尝有神牛降自山饮泉而竭因名】军都山【在昌平州西北二十里后汉卢植隠此立黉肆教授学者自逺方至昭烈帝防时尝修弟子礼】积粟山【在昌平州西二十里下有唐太尉朱懐珪墓】汤峪山【在昌平州西北二十五里下有温泉上有佛岩寺】驻跸山【在昌平州西南二十五里山石刻驻跸二字金章宗尝逰此】神岭山【在昌平州东北三十二里其山髙百余丈上有白石下有龙潭】汤山【在昌平州东南三十八里下有汤泉】幽都山【在昌平州西北古幽州葢因山为名】狼山【在昌平州西北四十里东北有古阳夏川】银山【在昌平州东北六十里上有寺】孔山【在顺义县南水经上有洞穴开明故名】龙山【在顺义县南二十里下有龙泉】牛栏山【在顺义县北二十里本朝改名顺义】呼奴山【在顺义县东北二十五里亦名狐奴山旧传汉邓禹子训于上谷太守任兴屯兵于此以防匈奴乌桓】红螺山【在懐柔县北一十里髙二百余仞下有潭潭中尝有二螺色殷红夕吐光焰土人异之因以名山】黍谷山【在懐柔县东四十里跨宻云县界亦名燕谷山刘向云燕有谷地美而寒不生黍稷邹衍吹律以温其气故名山曰黍谷衍庙基犹存山南有齐长城城东北有华林天柱二庄辽建凉殿春夏游赏于此】宻云山【在宻云县南一十五里亦名横山昔燕赵伏兵于此大获辽众】白檀山【在宻云县南二十五里其山之阳古有白檀树故名魏曹操歴白檀破乌九于柳城即此】香陉山【在宻云县东北上产藁本香故名】清都山【在宻云县东北五十里上旧有清都观故名】观鸡山【在宻云县东北一百八十里山下有水】雾灵山【在宻云县东北一百里山拥祥光如雾每于六月六日现土人如期候之上多竒花又名万花台一名孟广下有广水】独鹿山【在涿州城西一十五里下有鹿鸣泽汉武帝元封四年出萧闗歴鹿鸣泽即此】石虎山【在涿州城西上有二石其形如虎】龙安山【在涿州城西北五十里时有云气腾绕于上宛若龙然】大房山【在房山县西一十五里境内诸山唯此山雄峻而秀古碑云乃幽燕奥室故曰大房山下有圣水泉山西南有伏龙穴名龙喊唂】六聘山【在房山县西三十里】黄山【在房山县西南三十里上有玉室洞天相传汉张良防时尝隠于此】般州山【在房山县西南四十里上有般州山寨】石经山【在房山县西南五十里峯峦秀拔若天竺山故称曰小西天下有云居寺本朝袁廷玉诗匹马西风古树边那知此处有西天山藏石刻五千卷寺号云居八百年】糓积山【在房山县西北五十里峯峦突起如堆积然下有三石洞总名曰三学中可容数千人】马鞍山【在房山县北六十里以形似名上有厐涓洞】大安山【在房山县北八十里上有大安馆相传五代时刘仁恭所建遗址尚存】莫金山【在霸州城南一十八里】鴈头山【在霸州城东南三十五里】南山【在霸州城东七十里其山乔松脩竹周匝十数里内有亭台为一郡之胜】崆峒山【在蓟州城东北五里一名翁同旧传黄帝尝问道于崆峒山上有府君庙存焉】螺山【在蓟州城南五里魏志渔阳有螺山即此】鱼鼻山【在蓟州城东北二十里】盘山【在蓟州城西北二十五里山北数峯陡絶一名盘龙山絶顶有大石摇之輙动上有二龙潭祷雨多应下有潮井又有泽鉢泉】桃花山【在蓟州城西南六十里魏志渔阳有桃花山即此】甘泉山【在蓟州城西北七十里山下有泉极甘美因名絶顶有石其状类犬故又名石獒山】南龙山【在遵化县南八里北又有北龙两山相望蜿蜒如龙】明月山【在遵化县西南一十二里髙百余仞上有石穴南北相通穴口望之如明月然】清风山【在遵化县南二十里髙三百余仞】夹山【在遵化县西南二十五里两山相夹因名中有禅刹】五峯山【在遵化县东北二十五里山磅礴突起五峯东曰快目南曰瑞云西曰红翠北曰虎岩中曰紫葢上有禅林寺】闗山【在遵化县西北三十里山近边闗故名】葡萄山【在遵化县东南三十里上多葡萄故名】磨台山【在遵化县南四十里山髙耸顶圆如磨台然中有莲花池金王寂云有龟负镜出池中土人异之上有寺以龟镜名】灵灵山【在遵化县南六十里髙九百余仞上有灵灵寺因名】三台山【在遵化县东北九十里其山盘曲三层】大团亭山【在遵化县东北一百一十里山之北又有小团亭山】鸦鹘山【在丰润县西北二十里中有二石穴俗呼孟家洞赵家洞】马头山【在丰润县东其山数峯驰骤最南一峯昻若马首】车轴山【在丰润县南三十里山孤圆而髙若卧毂然】陈宫山【在丰润县北萦回数十里东临还乡河西接黄土岭山南有峯其色苍翠名曰华山】灵应山【在丰润县西北四十里其山悬崖壁立岩畔有泉濆流而下上有二石穴一名攻书室一名灵应洞】朝月山【在丰润县东八十里两峰特起状如偃月山阴又为石坑冈】腰带山【在丰润县东八十里上有石崖绕山之畔如束带然中有灵泉寺遗址】崖儿口山【在丰润县东北八十里其山连列东断为崖儿口西为白霫口有泉自崖而入故名】鱼子山【在平谷县东北一十里上有大塜云轩辕黄帝陵也唐陈子昻诗北登蓟邱望求古轩辕台疑即谓此山下有轩辕庙见存】瑞屏山【在平谷县北二十里连峯耸拔秀列若屏东南有石台台下有兴隆寺】妙峯山【在平谷县东北二十五里峯峦秀拔下有九沽泉】碣山【在平谷县东五十里峯峦峭峻林谷深邃】城山【在平谷县东六十里四山髙耸中平如城有石室仅容一人栖卧俗传孙真人修行于此】徐无山【在玉田县东北二十里后汉田畴避难于此开山图云山出不灰之木生火之石】燕山【在玉田县西北二十五里自西山一带迤东来延袤数百里抵海岸宋苏辙诗燕山如长蛇千里限夷汉首衔西山麓尾挂东海岸中开哆箕毕末路牵一线却顾沙漠平南来独飞鴈居民异风气自古习耕战上论召公奭礼乐比姬旦次称望诸君术畧亚孤馆子丹号无防亦数游侠冠割弃何人斯腥臊久不澣哀哉汉唐余左衽今已半玉帛非足云子女罹蹈践区区用戎索久尔縻郡县从来帝王师要在侮亡乱攻坚甚攻玉乗瑕易水泮中原但常治敌势要自变防当挽天河洗马生齿万】小泉山【在玉田县东北二十五里山有泉出石罅间俗呼为小泉其泉西南流五里许合大泉山水入白龙港】无终山【在玉田县东北三十里乃古无终子国捜神记阳雍伯性孝父母没葬无终山即此】分水岭【在府西四十五里山涧诸水至此分而为二一入卢沟河一入房山县界】十八盘领【在府西北八十里其山萦曲十有八折】青山岭【在府西一百五十里山四面髙耸中坦平多产杉漆诸药】摘星岭【在府西二百余里其山髙耸云霄】九庄岭【在宻云县北三十里水经鲍邱水迳九庄岭即此】卧龙冈【在府西北四十五里山石俱青惟此冈石独坚白冈脊蜿蜒约二十余丈状如卧龙正统间车驾尝幸此】辽石冈【在良乡县治东金史作料石冈上有佛塔相传金时建】吕公岩【在玉泉山半岩广仅丈许其深倍之相传吕仙往来处本朝王英诗醉吟不泛洞庭舟跨鹤来从此地游极目湖天风景好何须更上岳阳楼】弹琴峡【在居庸闗中水流石罅声若弹琴元陈孚诗月作金徽风作清声岂待指中弹伯牙别有髙山调写在松风乱石间本朝杨士竒诗峡石记弹琴泠泠流水音不知行路者谁有聴琴心】石窟崖【在府西北一百一十里上有石窟】菩萨崖【在府西北一百二十里山畔有三石佛像】孔水洞【在大房山东北上有悬崖千尺余下有石窟濶二丈许泉水从中涌出深不可测时有白龙出见輙化为鱼又尝闻音乐之声唐胡詹记尝有人篝火浮舟探之行五六日莫究其源但见仙防昼飞頳鳞时见开元间每旱必遣使投金龙玉璧金泰和中忽有桃花流出其瓣如当五钱许】石经洞【在石经山东隋大业间法师静琬者处此募縁凿石为板刻经一藏以传于后唐贞观初仅成大湼槃一部而法师卒后子孙相继歴辽金始完贮于洞者七穴者二洞以石门闭之穴以浮屠镇之累代皆有碑碣本朝洪武中命僧道衍往观之留诗曰峩峩石经山莲峯吐金碧秀气钟题胜防拟西域竺坟五千卷华言百师译琬公惧变灭铁笔冩苍石片片青瑶光字字太古色功成一代就用借万人力流传鄙简编坚固陋板刻深由地穴藏髙耸岩洞积初疑神鬼工乃着造化迹延洪胜汲冡防虞犹孔壁不畏野火燎讵愁苔藓蚀兹山既无尽是法宁有极如何大业间得此至人出幽明获尔利乾坤配其徳大哉宏法心吾徒可为则道衍即少师姚广孝也】桃花峪【在府西四十里介乎翠峯遮风二岭间以多花卉因名】贾岛峪【在房山县西内有石庵世传为贾岛所居】挂甲峪【在宻云县东北旧传宋杨延朗北征尝挂甲于此】白云【在房山县西南五十里山髙峻絶顶常有云气旋绕】海子【在府西三里旧名积水潭聚西北诸泉流入都城而滙于此汪洋如海元宋本诗度桥西望似江乡隔岸楼台罨画妆十顷玻瓈秋影碧照人骑马过宫墙】西湖【在玉泉山下泉水潴而为湖环湖十余里荷蒲菱芡与夫沙禽水鸟出没隐映于天光云影中实佳境也王英诗雨余鳬鴈满晴莎风静花香霭芰荷曾见牙樯牵锦缆遥看翠浪接银河秋光渺渺连天浄山势亭亭绕岸多好是斜阳湖上景芙蓉千叠暎回波王直诗玉泉东滙浸平沙八月芙蓉尚有花曲岛下通鲛女室晴波深暎梵王家常时鳬鴈闻清呗旧日鱼龙识翠华堤下连云秔稻熟江南风物未宜夸】太湖【在府西南四十五里广袤十数畆傍有二泉涌出经冬不冻东流为洗马沟】玉河【源自玉泉山流经大内出都城东南注大通河元马祖常诗御沟春水晓潺湲直似长虹曲似环流入宫墙才一尺便分天上与人间】大通河【旧名通惠河水自玉河而出绕都城之东南经大通桥流至髙丽庄入白河】卢沟河【在府西南本桑干河又名漯河俗呼浑河亦曰小黄河以流浊故也其源出山西大同府桑干山经太行山入宛平县境出卢沟桥下东南至看丹口分为二其一流至通州髙丽庄入白河其一南经固安至武清县小直沽与卫河合流入于海】清河【源自昌平县西南一畆泉经燕丹村东南合榆河】官河【源出昌平州一畆泉分为二流一曰官河流入宛平合髙梁河一曰双塔河经双塔店入榆河】榆河【源自昌平州南月儿湾一名温渝河下流为沙河经顺义防白河】黄花镇川河【源自塞外流入黄花镇口经昌平至懐柔入白河】髙梁河【水经出自并州黄河之别源东迳昌平州沙涧又东南经髙梁店流入都城海子宋太宗伐辽与辽将耶律沙等战于髙梁河即此元马祖常诗天下名山防此邦水经曾见注髙梁一觞清浅出昌邑几折萦回朝帝乡】湿余河【在昌平州东南六十里源出军都山南流又折而东入潞河】白河【自宻云南至牛栏山与潮河合流至通州入直沽一名白遂河】琉璃河【在良郷县南四十里金史作刘李河旧志又谓即古圣水自房山龙泉峪流至霸州入拒马河】龙泉河【源自房山县大安山下西南流与琉璃河合河濒有金盘宁宫】固安河【即易水东过安次县界】拒马河【在永清县南自桑干河分流至固安经县界入三角淀又一在房山县水经拒马出代郡涞山西晋刘琨守此以拒石勒】扳罾口河【在香河县西源自孤山流经县西入白河】泃河【自平谷县界经三河县北至寳坻境汉临泃县以此水名】鲍邱河【水经源自御夷北塞南流迳九庄岭百余里迳宻云戍又南左合道人溪水至通州米庄村合沽水经三河县界入泃河】洳河【源自宻云县石蛾山经三河县东南平谷故城入泃河】七渡河【一名黄颁水源自顺义县黄颁峪流经三河县界入白河】新河【在漷县西一名漷河自卢沟水分流至县界析而为三其一径东入白河其一为新庄河南流武清县界其一为黄沤河东注马家庄飞放泊】潮河【在寳坻县东一名白龙港源自梨河泃河鲍邱河至寳坻三义口合流为粮河入于海又宻云县东南有潮河下流至顺义县界合白河】胡良河【源自房山经涿州东北入琉璃河金史作湖梁河】挟河【在房山县东南源出中院谷流至涿州与胡良河合】沙河【在霸州城南与塘河合至入海处呼为飞鱼口寰宇记为五渠水又谓长鸣水后魏孙愿尝捕鱼于此又丰润县有沙河源自滦州西北流经县东南入于海】巨马河【旧在霸州治北源自卢沟河流经州境东合界河今徙流州治南会霸水河至直沽入于海】玉带河【在保定县北东流入防通河】黄义河【在大城县东北八十里源自交河分流至县境入三角淀】磁河【源自安州聚九河之水至雄县为瓦济河至保定县为磁河入直沽】金泉河【在蓟州城北地泉涌出流为马申河】龙池河【在蓟州城南一名渔水源自卢儿岭口流合黎河经玉田县入白龙港】五里河【在遵化县北五里源自沙坡峪流经县西南合枯河入白龙港】梨河【在遵化县西南水出栾阳界入县境与汤池河合】韩城镇河【在丰润县源自镇北西流十余里入漫泊】周村河【在平谷县西与马庄河独乐河小碾河乡泰河会入于泃河】沽水【一名西潞水一名东潞水水经源自塞外丹花岭合九泉水南迳安乐故城西南与螺山之水合为西潞河又南迳狐奴故城西与鲍邱水合为东潞河】芹城水【源自昌平州界芹城下西南流至蔺沟入榆河】盐沟水【在良乡县南源自龙门口东南流与广阳水合】广阳水【出房山县北公村经良乡东广阳故城下南流与盐沟水合入桑干河】要水【亦名清水河源自闗外三川经宻云东北入潮河后魏宻云郡领要阳县葢以此名】广水【在宻云县东北源自山下南经县界东流入潮河】唐水【在平谷县东南三十里源出徐无山】涿水【源自上谷涿鹿山流至涿州北入挟河】范水【在涿州城西南魏置范阳郡取此】霸水【在霸州城南三里源自白沟河流经州境合拒马水】浭水【在丰润县一名还乡河源自崖儿口经县西南过玉田县鸦鸿桥入梁河至寳坻县草头湖入于海】蓝水【在玉田县西北二十里出三乐台山石间澄渟可爱其色如蓝南流入白龙港】沙谷水【出徐无山与黒牛谷水俱东流合唐水】百泉溪【在府西南一十里丽泽闗平地有泉十余穴滙而成溪东南流入柳村河】道人溪【在宻云县东北石盘峪源发龙门流经县界入潮河】龙潭【在卢师山潭广丈许上有巨石覆之其下深不可测有大青小青二龙潜于此二龙出则云气随之嵗旱祷雨輙应歴代相传俱有封号立庙于潭上嵗时祭祀本朝李时勉诗龙湫在何许引睇东南峯傍崖下陡絶縁径披茸歴险频憇息始与前山通嵌窦蓄清泉灵物潜其中林谷飒森爽烟雾相冥蒙有时乘云去灵雨飞长空枯槁囘鲜荣年谷亦以舋兹惟享明祀锡号埀无穷】洗马潭【在涿州城西旧传张飞于此洗马】文安潭【在文安县北一十五里】玉渊潭【在府西一十里元郡人丁氏故池柳堤环抱景气萧爽沙禽水鸟多翔集其间为游赏佳丽之所元人尝游于此赓和极一时之盛】金盏儿淀【在通州境广袤三顷水中有花开似金盏】延芳淀【在漷县西广数百畆中多菱芡芰荷鵞鹜鴈鸨之类辽主每季春弋猎于此撃鼓惊鵞鵞起辽主亲放海东青鹘擒之以为乐】三角淀【在武清县南周回二百余里或云即古之雍奴水经雍奴者薮泽之名四面有水曰雍不流曰奴其源自范瓮口王家陀河掘河越深河刘道口河鱼儿里河诸水所聚东防又沽港入于海】髙桥淀【在霸州城东七十里周回三十里乃栲栳圈众流所聚北入桞义河东防堂二淀】火烧淀【在文安县东二十五里广四十余畆聚石沟柳河急河三水流入衞河达直沽】直沽【在武清县东南卫河白河丁字沽合流于此入于海元王懋徳诗极目沧溟浸碧天蓬莱楼阁逺相连东吴转海输秔稻一夕潮来集万船】骆驼港【在香河县北八里源自三河县儿山经县界入白河】清沽港【在武清县南八十里西接安沽港东合丁字沽入于海】七里泊【在碾庄源自昌平州东南流至宛平县界合髙梁河】燕家泊【在府西北二十五里广袤五十余畆东南流入丁家潭】飞放泊【在府东南北城店广三十余顷又西有黄埃庄飞放泊】金井【在府南魏村社永乐间尝驻跸于此饮而甘之遂命甃焉】义井【在府西南二十五里】龙泉井【在平谷县东南一十里永乐间尝驻跸于此因凿是井】玉泉【在玉泉山东北泉出石罅间因凿石为螭头泉从螭口喷出鸣若杂佩色若素练味极甘美潴而为池广三丈许池东跨小石桥水经桥下东流入西湖为京师八景之一名曰玉泉垂虹本朝王英诗山下泉流似玉虹清泠不与众泉同地连琼岛瀛洲近源与蓬莱翠水通出涧晓光斜映月入湖春浪细含风迢迢终见归沧海万物皆资润泽功】龙泉【自金山西山下涌出滙而为池甃石为暗渠引水伏流约五里许南经功徳寺前入西湖】虎眼泉【在昌平州西北城下流至丰善村入榆河】温泉【在汤山下四时常温浴之愈疾】一畆泉【在昌平州西南新屯广约一畆】冷水泉【在昌平州西南其泉极冷】沙涧泉【在昌平州西南三十里髙梁河经此】抱榆泉【在昌平州西南四十五里旁有古榆一株因名】龙谷泉【在良乡县西北金大定间所凿泉极甘美】杖引泉【在房山县西南六十里泉水涌出滙而成溪流经涿州东南入胡良河】汤泉【在遵化县西北福泉寺山下寛平约半畆泉水沸出温可浴旁引为浴池】光沙泉【在玉田县南溪涧中泉涌沙而出碎若飞雪今攻金玉家取沙以磨器皿能发光辉】九龙池【在天夀山西南泉出九穴穴凿石为龙吻水从吻喷出潴而为池缭以短垣葢备临幸处也】鱼藻池【在宣武门外西南燕京城内金时所凿池上旧有瑶池殿】玉莲池【在五华山上】月池【在涿州城西南一十五里广三顷余其形如月】洗马沟【在府西南四十五里流出蓟南太湖世传光武北徇于蓟尝洗马于此】南渉沟　北渉沟【俱在良乡县东一曰洹水水出良乡东经涿州北东流入桃水】岐沟【在涿州城西南四十里宋设闗备金即此】白浮堰【在昌平州东南一十五里起白浮村至青龙桥延袤五十余里乃元郭守敬所筑以障双塔神山诸水使东南流入潞河以便天下漕运】车箱渠【在蓟州城西北自遵化抵昌平】督亢陂【在涿州东南其地沃美秦求之燕燕太子丹使荆轲赍督亢地图以进即此又为督亢亭】张家湾【在通州城南即白河下流相传元时有万户张姓者居此因名】百家湾【在香河县北其水无源四时不竭相传昔有居人百余家俱沦没于此至今风雨昏晦常闻鸡犬之声】龙湾【在香河县南四十里俗呼为大龙湾又南为小龙湾二水夏秋始合流经寳坻界入七里海相传辽时海运故道】
　　土产黍　稷　稻【周礼职方氏东北曰幽州其糓宜三种注云黍稷稻也】盐【丰润寳坻有塲】铁【遵化县出】藁本香【宻云县出】银鱼【寳坻县潮河出】频婆　金桃玉桃【俱上林苑出】绵梨【遵化县出元耶律楚材诗石门九月西风髙绵梨万树金垂梢清谿千里擕赠我藤筐初发香盈包】煤炭　石炭【俗呼水和炭俱宛平房山二县出】琉璃【宛平县出】画眉石【宛平县西北斋堂村出】
　　公署通州衞【在通州治南洪武三十五年建兵部】兴州中屯衞【在良乡县治东永乐四年建】宻云中衞【在宻云县治东洪武四年建】宻云后衞【在宻云县东北一百二十里洪武十一年为守御千户所三十年改今衞】通州左衞【在通州衞东南】通州右衞【在通州治东南俱永乐间添设】神武中衞【在通州治南洪武三十三年添设】定边衞【在通州治西南洪武三十五年添设】兴州后屯衞【在三河县治西永乐二年建】武清衞【在武清县治东永乐四年建】涿鹿衞【在涿州治西北永乐七年建】涿鹿左衞【在涿州治西永乐八年建】涿鹿中衞【在涿鹿左衞西永乐十一年建】蓟州卫【在蓟州治东北洪武八年建】镇朔衞【在蓟州卫西永乐间建】遵化衞【在遵化县治南洪武十年建】东胜右卫【在遵化卫西永乐元年建】忠义中衞【在遵化县治东南永乐元年建】兴州前屯衞【在丰润县治西永乐二年建】兴州左屯衞【在玉田县治东南一百四十里洪武三十三年建巳上属后军都督府】营州前屯衞【在香河县治东永乐元年建】营州后屯衞【在三河县治东南永乐二年建】营州右屯衞【在蓟州治北】营州左屯衞【在顺义县治东】营州中屯衞【在平谷县治东俱永乐二年建】寛河守御千户所【在遵化县治南洪武三十三年建巳上属大宁都司】梁城守御千户所【在寳坻县东南一百四十里洪武三十三年建属后军都督府】渤海守御千户所【在昌平州境黄花镇】守御白羊口后千户所【属涿州中卫】
　　学校顺天府学【在府东南洪武初建为大兴县学永乐初以为府学正统十一年重脩】通州学【在州治西元大徳间建本朝永乐十四年重修】昌平州学【在州治东原在旧州治西景泰三年始与州治俱徙】涿州学【在州治西南辽统和间建本朝洪武五年重建】霸州学【在州治东洪武三年建正统五年重修】蓟州学【在州治西北洪武初建正统九年重修】良乡县学【在县治东南洪武五年建正统十二年重修】固安县学【在县治东洪武三年建八年增修】永清县学【在县治西南金夀昌初建本朝永乐六年修】东安县学【在县治西洪武五年建宣徳五年重修】香河县学【在县治东洪武十四年建正统元年重修】三河县学【在县治西金泰和间建本朝宣徳元年重修】武清县学【在县治东旧在白河西本朝洪武初因避水患徙建于此】漷县学【在县治西北旧在河西务元末废本朝洪武四年重建于此】寳坻县学【在县治东北元大徳间建本朝洪武三年重修】顺义县学【在县治西洪武八年建】宻云县学【在县治东元至元间建本朝洪武十一年重修】懐柔县学【在县治东洪武十五年建正统五年重修】房山县学【在县治东南元时建本朝洪武十五年重修】文安县学【在县治西宋大观间建金燬元皇庆初重建本朝正统八年重修】大城县学【在县治西元建本朝洪武五年重修】保定县学【在县治东洪武十五年建】遵化县学【在县治西南金正隆初建】丰润县学【在县治东南金大定间建本朝永乐十三年重修】平谷县学【在县治南元至元间建本朝洪武十三年重修】玉田县学【在县治西辽干统间建本朝景泰五年重修】宻云衞学【嘉靖中建】
　　书院太极书院【在京城内元中书行省杨惟中建惟中以河朔未知濓洛之学建书院及周惇颐祠以程颢程颐张载杨时游酢朱熹配食又刻太极图通书西铭于祠壁延礼江南名士赵复王粹等为师选俊秀子弟讲授其间由是河朔始知道学云】諌议书院【在昌平州西南五里元泰定间为唐谏议大夫刘蕡建设山长主之】文靖书院【在房山县西南七十里元里人总管赵宻教授贾壤尝从容城刘因游归以其学教乡人乃建书院立祠祀之赐额曰文靖苏天爵为记】益津书院【在霸州城东官家庄元宫君祺建合韩谢二庄弟子肄业其中黄溍作记】
　　宫室鼓楼【在府西】钟楼【在鼓楼北二楼俱本朝永乐十八年建】燕角楼【在府西南一十五里辽建今其地犹名燕角】齐政楼【在府西海子东岸元建葢取齐七政之义】披云楼【在府南旧有题额披云楼三字甚佳楼上有逺树影虽风晴雨晦登者皆见之元耶律楚材诗闲上披云第一重离离禾黍汉家宫开青琐招晴色帘卷银钩揖晓风】凝翠楼【在髙梁河南元建】悯忠阁【在府西南一十五里唐太宗征辽归悯忠义阵亡之士建此为之荐福本朝重修改名观音阁】崇文阁【在国子监元建呉澄撰碑今彞伦堂址是也】中心阁【在府西元建以其适都城中故名阁东十余步有台缭以垣台上有碑刻中心台三字】万柳堂【在府南元亷希宪别墅辍耕録堂临池数畆池中多莲绕池植柳数百株每夏柳阴莲香风景可爱希宪尝招卢挚赵孟頫游宴时有歌小圣词侑觞者孟頫赋诗云万柳堂前数畆池平铺云锦葢涟漪主人自有沧洲趣游女仍歌白雪词手把荷花来劝酒歩随芳草索题诗谁知咫尺京城外便有无穷万里思】遂初堂【在府南元詹事张九恩别业绕堂花竹水石之胜甲于都城九思常以休沐与公卿贤大夫觞咏于此从容论説古今以达于政理非直为游乐云赵孟頫诗青山绕神京佳气溢芳甸林亭去天咫万状争自献年多佳木合春晚余花殿雕阑留戏蝶藻井语娇燕退食鸣玉珂友于此终宴】玉泉亭【在玉泉上宣徳间建以备临幸】崔氏园亭【在漷县南小安村相传邑人崔礼仕金为四乡教谕金亡隐居于此作园亭盛植花卉自娯元名人时往游观焉】避暑亭【在蓟州城西北五里相传金章宗避暑于此】玉渊亭【在玉渊潭上俗呼百官防葢元时士大夫休暇宴游之所】饮山亭　婆娑亭【俱在府西南彰义门内元词客马文友别墅】匏亭【在府南一十里亭多野趣元赵叅谋别墅王恽诗君家匏尽罇彞金玉虽良适用齐为报主人多酿酒葫芦从此大家提】飞泉亭【在五华山西北有泉自山畔涌出建亭于上以翼之泉水东南流逾寻丈许伏而不见至玉泉山趾涌出葢玉泉之源也】南野亭【在府南前临涧水绕亭多花卉元虞集诗门外烟尘接帝扄坐中春色自幽亭云横北极知天近日转东华觉地灵前涧鱼游留客钓上林莺啭把杯聴莫嗟韦曲花无赖留擅终南雨后青】玩芳亭【在府南元粟院使别墅亭多花卉一时文人骚客来游赏者多有题咏王士熙诗每忆城南路曽来好画亭阑花经雨白野竹入云青波影浮春砌山光扑画扄搴衣对萝薜凉月照人醒】东郭草亭【在府东南本朝兴济伯杨善别业也地可数十百畆周回缭以垣中建小亭上覆以茅亭后有房三楹为宴集之所绕亭杂植竒花异果每朝士休暇宴游及饯迎宾友咸憇于此杨士竒诗帝城南畔寻韦曲浩荡风光三月中衢路尘埃过雨浄园林花木竞春红主人置酒兴非浅众客题诗观不穷一杯一曲日西下莫待银蟾生海东】黄金台【在府东南一十六里又一曰小金台在府东南一十五里按燕昭王于易水东南筑黄金台延天下士后人慕其好贤之名亦筑台于此为京师八景之一名曰金台夕照本朝邹缉诗髙台百尺倚都城斜日苍茫弄晚晴千里江山回望逈万家楼阁入空明黄金尚想招贤意白髪难胜慨古情看尽翩翩归鸟没古原秋草暮云平】展台【在涿州西南旧传燕昭王尝展礼于此】龙虎台【在居庸闗南口台广二里袤三里与积粟山相峙有龙盘虎踞之状元马祖常诗龙虎台髙秋意多翠华来日似銮坡天将山海为城堑人倚云霞作绮罗】华阳台【在涿州城索隐燕太子丹与樊将军置酒华阳馆出美人竒马即此】看花台【在懐柔县北二十里相传辽萧后避暑北上尝登此台看花】三台【在平谷县北一十五里中曰发箭东曰擂鼔西曰望马相传金章宗出猎登此以观逐兽】栖云啸台【在驻跸山有石梯磴金章宗建亭于此台傍刻栖云啸台四字】拜郊台【在府西南七里金大定间拜郊于此】驻马台【在寳坻县南五里旧传金章宗驻跸于此】将台【在通州城西二十五里本朝中山武宁王徐达建】龙门台【在房山县南二百里台四面皆山其下深涧莫测南有一窍上有龙神庙】钓鱼台【在府西花园村台下有泉涌出滙为池其水至冬不竭相传金时郡人王鬰隐此作台池上假钓以为乐】晾鹰台【在漷县西南二十五里髙十数丈周回一顷上有石碑相传元主尝驻跸于此】大安馆【在大安山上五代刘仁恭建仁恭师方士王若讷学链丹羽化之术创宫观玉河县以供给之】永平馆【在府南一十里一名碣石馆辽朝士宴集之所】望京馆【在府东北五十里孙侯村辽建为南北使宿息饯饮之所宋王曽上契丹事曰出燕京北门至望京馆即此】金沟馆【在宻云县东北王曽上契丹事自顺州至檀州渐入山五十里至金沟馆将至馆川原平旷谓之金沟淀自此入山诘曲登陟无复里堠但以马行记日】铜马门【在旧燕城东南隅即古蓟城门城有十门此其一也昔燕慕客隽得竒马铸铜像之置之东棭后人因以名门】
　　闗梁居庸闗【在府北一百二十里两山夹峙一水旁流闗跨南北四十里悬崖峭壁最为要险淮南子曰天下有九塞居庸其一焉闗之南重峦叠障吞竒吐秀苍翠可爱为京师八景之一名曰居庸叠翠本朝曽棨诗重闗深锁白云收天际诸峯黛色流北枕龙沙通絶漠南临鳯阙壮神州烟生睥睨千岩晓露湿芙蓉万壑秋王气自应成五彩龙文长傍日光浮】天津闗【在良乡县北西至大龙门凡十五闗口其间差大者曰天津闗】黄崖峪闗【在蓟州北四十里自闗以东凡十口至马兰闗其间差大者曰寛佃峪闗】马兰峪闗【在遵化县北自是而东凡三十一闗口至大喜峯口其间差大者曰沙陂峪口曰罗文峪口曰松柟峪口曰龙井儿闗曰潘家口曰团亭寨】白杨口【在昌平州西凡二十七闗口至天津闗】古北口【在宻云县东北一百二十里两崖壁立中有路仅容一车下有涧巨石磊磈凡四十五里自是而东凡二十四闗口至峨嵋山寨宋苏辙古北道中诗乱山环合疑无路小迳萦回长傍溪髣髴梦中寻蜀道兴州东谷鳯州西】大喜峯口【在遵化县北凡七十口至永平府青山口】黄花镇【在昌平州东北九十里自是而东至古北口凡四十八闗口其间差大者曰大小峪闗曰白马闗曰陈家峪闗曰吊马峪闗】峨嵋山寨【在宻云县东北又东至黄崖峪闗凡五口其间差大者曰黄松峪闗曰将军石闗】玉河桥【在府南玉河之上凡三一跨长安东街一跨文徳坊街一近城垣】越桥【在海子南岸俗称海子桥元马祖常诗朝马秋尘急天潢晓镜舒影圆云度鸟波静藻依鱼石栈通星汉银河落水渠无人洗寒露为我媚芙蕖本朝胡俨诗浩荡东风海子桥马蹄轻蹴软尘飘一川春水氷初泮万古西山翠不消何处小车聮绣幰谁家华馆拥金貂广寒宫阙红云近时有天香下碧霄】万宁桥【在海子东岸跨玉河上流】大通桥【在府东南隅跨大通河】髙梁桥【在府西跨髙梁河】青龙桥【在府西北三十五里跨七里泊河】广济桥【在府北三十里跨清河】卢沟桥【在府西南三十五里跨卢沟河金明昌初建本朝正统九年重修其长二百余歩石栏刻为狮形每早波光晓月上下荡漾曙景苍然一竒也为京师八景之一名曰卢沟晓月本朝王英诗浑河东去日悠悠斜月偏宜入早秋曙色防涵波影动残光犹帯浪花流踈钟欲度千门晓匹马曽为万里游题柱谩劳回首处西风零露满貂裘】朝宗桥【在府北六十里跨沙河】安济桥【在昌平州南三十里】永通桥【在通州城西六里正统十二年建赐名永通祭酒李时勉撰碑记】采亭桥【在玉田县西二十里跨蓝水河相传金学士邑人杨绘建采亭绘号也】马市桥【在宛平县西南】
　　寺观大兴隆寺【在府西南旧名庆夀寺内有飞虹飞渡二桥石刻六大字极遒劲相传金章宗书又有金学士李晏碑文寺前有海云可庵二塔本朝正统间重建改今名僧録司在焉】大能仁寺【在府西洪熙元年因旧重新】大觉寺【在府西北三十里宣徳二年因旧重建正统十三年重修】大慈恩寺【在府西海子上旧名海印寺宣徳四年重建改今名】大隆善寺【在府西北旧名崇国寺宣徳间重建改今名】大圆通寺【在平陂山上旧名平坡寺洪熙元年重建改今名王直诗梵宫何巍巍下马陟峻坂山僧肃前导焚香启重楗髙栋切层霄飞甍抗崇巘金碧表竒丽云霞粲明烜峥嵘灵鹫峯突兀给孤苑地虽占幽敻谁能申缱绻嗟哉学佛徒防寂究防婉自非与物遗徒谓去城逺】大功徳寺【在府西三十里旧名防圣寺宣徳间重建改今名车驾省敛因驻跸焉】大隆福寺【在府东南景泰三年建】兴国寺【在府东北隋建本朝洪熙元年重修】极乐寺【在府西北】圆恩寺【在府西】万严寺【在府北】吉祥寺【在府西侧元泰定间建】宏慈寺【在府西北旧名兴国寺元建本朝正统初重修改今名】重熙寺【在府东又有寳磬寺柏林寺重佛寺订恩寺报恩寺正觉寺福安寺弥陀寺普通寺法华寺灵惠寺防国寺延禧寺智化寺文殊寺海防寺大寜寺南海防寺安福寺普照寺亦在府东俱永乐洪熙宣徳正统年间建】旋罗寺【在府西又有义利寺万宁寺观音寺崇善寺福宁寺宏教寺西域寺西竺寺广善寺秀峯寺觉山寺隆恩寺真觉寺雪峯寺普照寺普光寺胜果寺资福寺广济寺永安寺金山寺圆静寺玉华寺崇化寺镇国寺寳塔寺亦在府西俱洪熙宣徳正统年间建】开化寺【在府北又有寳严寺法通寺亦在府北俱宣徳正统年间建】水月寺【在府东正统元年建】宏庆寺【在府西旧名黒塔寺正统元年改建】普济寺【在府西南霸州东亦有此寺】崇恩寺【在府西北又有北观音寺亦在府西北俱正统景泰年间建】永兴讲寺【在府治东南正统七年建】天宁寺【在府西旧名天王寺正统七年重建】灵藏寺【在府东南旧名南观音寺正统十一年重修天顺元年改今名】清真寺【在府东南又有月河寺亦在府东南俱宣徳正统年间建】崇福寺【在府南又有南通寺夕照寺地藏寺大悲寺慈源寺天庆寺洪恩寺白马寺寜国寺万夀寺法雨寺得云寺万善寺妙智寺安化寺法藏寺圆通寺亦在府南俱宣徳正统年间建】白塔寺【在府西三里旧名万安寺洪熙元年改建】五华寺【在府西四十里旧名圆殿寺宣徳三年改建】万佛寺【在府西南五十里宣徳五年因旧重建】浄明寺【在府西南三十里宣徳八年因旧重建】寳林寺【在府西南四十里正统二年因旧重建】广恩寺【在府西一十五里旧名奉福寺正统间重建】法海寺【在府西四十里旧名龙泉寺正统四年改建】广通寺【在府西北二十里旧名法王寺正统五年重修】广惠寺【在府西三十五里旧名五华寺正统七年改建】清凉寺【在府西三十里旧名卢师寺正统十一年改建本朝曽棨诗久懐招提游偶此得寻访岩峦通杳蔼阑槛俯虚旷飞花出洞中古柏防池上欲识双青龙变化亦何状】夀光寺【在府西北三十五里旧名震音寺正统十三年改建】法林寺【在府西南十二里旧名竹林寺景泰四年改建】灵云寺【在府南十里天顺元年赐额】独乐寺【在蓟州治西元建】云居寺【在石经山上洪武十六年因旧重建正统九年重脩】慈恩寺【在通州治东永乐间因旧重建】昭圣寺【在昌平州治西北唐干符间建本朝正统十三年重脩】龙兴寺【在宻云县治北唐建辽大安间重脩】觉雄寺【在平谷县治西辽重熙间建本朝宣徳间重脩】天宫寺【在丰润县治西金大定末建】广福寺【在东安县治西北四十里元建】慈化寺【在文安县治东元大徳中建本朝永乐十年重脩】缔兴寺【在顺义县治西南洪武八年建】天王寺【在良乡县治东南洪武十五年建永乐十三年重脩】福胜寺【在房山县治西北洪武十五年建】东觉寺【在遵化县治东洪武十五年因旧重脩】隆兴寺【在武清县治南洪武十六年建】能仁寺【在懐柔县治西北洪武十八年建】上生寺【在玉田县治东南永乐四年建】祐国寺【在漷县治西永乐间建】圆教寺【在三河县治东南正统间因旧重建】法昌寺【在武清县治东北永乐十八年建】嘉福寺【在房山县东北五十里金建旧名潭柘寺本朝正统间改建】灵鹫寺【在房山县北六十里正统六年因旧重建】朝天宫【在府西宣徳间建凡行庆贺礼百官习仪于此道録司在焉】灵济宫【在府西南永乐中建】文昌宫【在府西南景泰五年因旧重建】崇真万夀宫【在府南蓬莱坊元至元中建赐额翰林学士王构为记真人张留孙呉全节相继居此俗名天师庵】神乐观【在天地坛西南永乐十八年建处乐舞生之有事于郊庙者领以提防知观太常寺】大徳观【在府西宣徳初建】延祐观【在府东洪熙元年建】五岳观【在府北宣徳初建】洞阳观【在府北宣徳六年建】元真观【在府南】永丰观【在府东俱正统七年建】妙清观　妙縁观【在府西】元宁观【在府南】清虚观【在府东北】白云观【在府西南一十五里旧名太极宫金建元太祖闻东莱邱处机有道行召对皆敬天爱民之言太祖嘉纳之遂命住焉因改名长春宫本朝正统间重新之改今名】玉虚观【在府西一十五里】元妙观【在府东南一十里】崇宁观【在府南一十里】灵通观元清观【俱在府西北一十五里】灵应观【在玉泉山东南依崖壁为之前累石为台台下甃方池池上有小室揭曰灵渊又前有小溪环抱景最幽竒】悟真观【在通州治南二里】崇元观【在涿州治北】全真观【在懐柔县治东南】长真观【在固安县治东北】钟山观【在遵化县治东】朝阳观【在平谷县治东南】玉阳观【在玉田县治西】
　　祠庙三皇庙【在府治南明照坊元元贞初建内有三皇并歴代名医像东有神机堂内置铜人鍼炙图二十有四凡五脏旁注为溪谷所防各为小窍以导其源委又刻鍼炙经于石其碑之题篆则宋仁宗御书元至元间自汴移置此洪武初铜人取入内府图经尚存】真武庙【在府西海子东永乐十三年建】东岳庙【在府东正统十三年重建】都城隍庙【在府西南正统十三年重新】铁牛庙【在旧燕城东南有土埋铁牛露脊都人因祠祀之】汉昭烈庙【在涿州西南楼桑村唐干宁四年建金承安初重脩本朝洪武间更新之】元世祖庙【在府西金城坊洪武十年建有司嵗时致祭】张堪庙【在蓟州治西北隅堪汉渔阳太守】狄仁杰祠【在昌平旧州北元大徳初因旧重建学士宋渤记本朝正统十三年更新之】刘蕡祠【在昌平旧州东蕡仕唐以直言对防邑人慕其贤立祠祀之元黄溍诗刘君古遗直祠堂在邱园嗟此豪杰窟文雄歘孤骞平生二三防匪徼明主恩琐琐谈失得无乃市井言】杨令公祠【在宻云县古北口祀宋杨业业善战时号杨无敌数拒辽有功民赖以安后人立祠祀之宋苏辙诗行祠寂寞寄闗门野草犹知避血痕一败可怜非战罪太刚嗟独畏人言驰驱本为中原用尝享能令异域尊我欲比君周子隐诛彤聊足慰忠魂】文丞相祠【在府学西元杀宋忠臣丞相文天祥于此既而名曰教忠坊以旌异之本朝为立祠嵗时致祭正统间重脩杨士竒有记元徐世隆诗大元不杀文丞相君义臣忠两得之义似汉皇封齿日忠如蜀将斫顔时乾坤日月华夷见海岭风霜草木知只恐史官编不尽老夫和泪冩新诗】开平忠武王祠【在通州城东南王姓常名遇春本朝功臣洪武三年建祠以祀之正统十二年重脩】
　　陵墓燕昭王【在无终山九州记古渔阳北无终山上有昭王冢】辽章宗陵【在三河县北五十五里】金太祖陵　世宗陵【俱在房山县西二十里三峯山下】金宣宗陵　章宗陵【俱在房山县西大房山东北】越靖王墓【在府西玉河乡五里陀】衞恭王墓【在府西玉河乡抱子峪】许王墓【在府西金山三王俱本朝宗室】乐毅墓【在良乡县南三里】孙膑墓【在房山县西南上乐村膑齐军师墓碑尚存】韩延夀墓【在府西韩家山旧有碑】卢植墓【在涿州治东植汉侍中土人呼为南台金王寂诗南台故址今頽然汉卢植墓疑相传】张华墓【在府东南六十里回城之东】刘琨墓【在东安县东二十里晋幽州刺史段匹防推琨为盟主共讨石勒屯蓟城后为匹防所害葬于此】哀忠墓【在府西南相传唐太宗见隋帝征辽所亡士卒骸骨恻然悯之令悉牧葬为一大冢因名哀忠】贾岛墓【在房山县南一十里墓碑尚存】袁天纲墓【在涿州东北浮落冈】窦禹钧墓【在府西二十里俗呼窦十郎墓】耶律楚材墓【在府西北三十里楚材辽之裔仕元为中书令谥文正墓东有祠今为僧舍石像犹存本朝袁廷玉诗有玉泉东畔瓮山阳水枹孤村地脉长之句】刘秉忠墓【在卢沟桥北墓前石兽尚存秉忠邢台人仕元为太保諡文贞本朝袁廷玉诗桥南桥北数家村水绕山回到墓门此日英灵何处在独留华表对黄昏】桑节墓【在府西北玉河乡桑节元江西省平章时湖广江西盗贼蜂起桑节招义兵克复数十州县至江州兵少无援为贼所擒骂不絶口而死贼义之葬蕲之鳯凰山下后其子昌归其骨葬于此本朝学士宋濓撰墓碑】姚广孝墓【在房山县治东北四十里太平里广孝永乐初以附翼功累官少师追封荣国公】朱能墓【在昌平州东北孝思里永乐中以靖难功封成国公】李濬墓【在昌平州东北尚节里永乐中以功封襄城伯】孙岩墓【在通州治东二十里潞邑乡永乐初累功封应城伯】孙忠墓【在府西四十里香山忠本朝外戚正统初封防昌伯天顺初追封安国公】甄庸墓【在府西南二十里庸永乐中工部尚书】李嘉墓【在府西一十五里嘉永乐中礼部侍郎】刘中敷墓【在通州安徳乡中敷景泰中户部侍郎】杨善墓【在府东南一十五里善天顺初封兴济伯】
　　古迹共城【在宻云县东北五十里括地志故共城在檀州燕乐县界乃舜流共工于幽州之地】南闗城【在丰润县东相传赵武灵王所筑】渔阳城【在宻云县西南秦发闾左戍渔阳即此】阳乡城【在府西南汉旧县晋改长乡齐省入涿郡】闾城【在府西南三十五里南有二石兽】西乡城【在涿州西北又名都乡城汉旧县也】军都城【在昌平州东南汉旧县后魏移治于东北二十里】广阳城【在良乡县东汉旧县齐省入蓟县】泉州城【在武清县东南四十里汉置泉州县属渔阳郡】安次城【在东安县西北汉旧县唐武徳间移治石梁城】平谷城【在通州北汉旧县属渔阳郡】平曲城【在霸州东汉景帝封公孙浑耶为平曲侯即此】北平城【在蓟州相传汉将李广出猎昏暮遇石谓是伏虎射之没羽即此】狐奴城【在顺义县东北狐奴山相传邓禹子训屯兵于此】安乐城【在宻云县东北五十里后魏置安乐郡及县】常道城【在东安县西北魏文帝封宇文英为常道乡公即此】信安城【在霸州东古为淤口闗五代周于此立寨宋陞为信安军金降为县后置镇安府元省】芹城【在昌平州东北】回城【在蓟州东唐迁营州于此蓟今大兴县也】石梁城【在东安县东南唐武徳间移安次县治于石梁城即此】梁城【在寳坻县东南相传五代时刘仁恭所筑】坼城【在霸州东相传宋杨延朗屯兵以拒契丹因筑此城】广陵城【在文安县西北宋守益津闗于此积粮】旧燕城【在府西南辽金故都也辽史云晋髙祖以辽有援立之劳割幽州等十六州以献太宗升为南京又曰燕京方三十六里有八门东曰安东迎春南曰开阳丹鳯西曰显西清晋北曰通天拱辰大内在西南隅金史云天徳三年命张洪等増广燕城门十三东曰施仁宣曜阳春南曰景风丰宜端礼西曰丽泽显华彰义北曰防城通元崇智光泰】东安废州【在东安县西北金以前皆为县元陞为州本朝洪武三年避水患移今治城遂废】昌平旧县【在昌平州治西北二十里正统十四年移于今永安城内】种玉田【在玉田县东北汉阳雍伯作义浆饮行者三年有人出石子一升遗之云种此生好玉后北平徐氏有女雍伯求之徐氏云得白璧一双可为婚雍伯于田得璧五双徐氏遂妻之其后阳千寳于种玉处四角作大石柱识之名曰玉田西北又有阳公坛社即雍伯故居也】楼桑村【在涿州西南一十五里即汉昭烈故居东南隅旧有桑髙五丈许如车葢然人异之因号其里曰楼桑村宋朱熹诗楼桑大树翠缤纷鳯鸟鸣时曾一闻合使本支垂百世讵知功业只三分元王恽诗百里燕南道山河绕帝宫荒村仍故里乔木几秋风】督亢亭【在涿州城东南一十五里遗址髙丈余周七十歩】通潞亭【在通州城东南王莽置】郦亭【在涿州楼桑村南三里即后魏郦道元故居也】田畴宅【在徐无山汉末畴隐居处】张华宅【在卢沟河北岸】窦氏庄【在蓟州城东五代周谏议大夫窦禹钧故居也庄南建义塾四十余楹聚书数千卷礼文儒延置师席凡四方之士有志于学者聴其自至贫无供需者咸资之士由此登显贵者接踵】梁门【在涿州史记世家易水东分为梁门即此】龙门【在遵化县南一十里山间上合下开开处髙六丈许水自悬崖倾防而下触石成井奔荡之声轰然若雷】石门【在遵化县西北山峡崭絶壁立其中洞开俗呼为石门口汉渔阳太守张纯叛灵帝遣中郎将孟溢率公孙纯战于石门即此】古蓟门闗【在蓟州唐置蓟州葢取此】蓟邱【在旧燕城西北隅即古蓟门也旧有楼馆并废但门存二土阜旁多林木蓊鬰苍翠为京师八景之一名曰蓟门烟树本朝金幼孜诗野色苍苍接蓟门淡烟疎树碧絪緼过桥酒幔依稀见附郭人家逺近分翠雨落花随处有緑阴啼鸟坐来闻玉京近日多佳气缥缈还看映五云】金口【在府西三十五里东麻谷即卢沟东岸金开以通漕运下视都城髙一十四丈余金末恐涨为害塞之元复开复塞】百花陀【在府西一百二十里王平口四围皆山中有平川约数十畆地暖而肥产杉漆药草春夏之间红紫烂熳香气袭人金章宗尝游幸焉所憇石牀尚存】石鼓【在国子监文庙防门内左右世传周宣王之猎碣凡十辞类风雅字画葢籕文大径尺余髙可三尺其形似鼓而顶防圆初在陈仓野中唐郑余庆迁置鳯翔县学孔子庙而亡其二宋皇祐间向传师求得之十鼓乃足大观中徙开封置辟雍靖康末金人取归燕置大兴府文庙元皇庆初移置今所唐韩愈宋苏轼俱有石鼓歌】蓟门石鼓【在燕山悬崖之侧有石鼓去地百余丈其大若数百囷傍有石梁贯之鼓东南有石人楥桴若撃状俗传石鼓鸣则有兵】仙人枕【在居庸闗内道傍一大石类枕俗呼仙人枕元陈孚诗居庸万马绕山前未许苍苔睡晏然见説华山风日好何如移伴白云眠】石经碑【在府西南山洞内石上刻经文三十余处多毁踣惟般若序品存焉】石经文碑【在旧燕城南金国子学碑二上刻春秋礼记文今磨灭不完】
　　名宦周乐毅【战国时燕昭王拜毅为上将军率五国兵伐齐下七十余城尽取齐寳物祭器输之燕】邹衍【闻燕昭王待士乃自梁入燕昭王筑碣石宫亲师事之】剧辛【闻燕昭王卑礼厚币以招贤者辛乃自赵往仕于燕】汉王尊【涿郡决曹掾太守徐明荐为幽州从事在官有亷正之称】郑昌【涿郡太守明经通法律在郡有治迹】赵防【武帝时文安县令多异政值县大旱乃自焚县人感慕为之立祠】范迁【渔阳太守有清行以智畧安边匈奴不敢入界】吴汉【安乐令素闻光武长者独欲归心乃説渔阳太守彭宠宠遣汉将兵而南及光武于广阿拜汉偏将军】朱浮【光武时为幽州牧守蓟门欲励风俗牧士心乃多辟诸郡之士置之幕府以赡其家】郭伋【光武时渔阳太守时郡既遭莽乱又重以彭宠之败民多猾恶为冦伋示以恩信盗贼消散户口倍増】张堪【渔阳太守捕撃奸猾赏罚必信开稻田劝农桑以致富饶百姓歌曰桑无附枝麦秀两岐张君为政乐不可支视事八年匈奴不敢犯塞】滕抚【涿县令有文武才太守委以郡职兼领六县风政脩明流爱于人莅事七年道不拾遗】度尚【延熹中为文安令遇时疾疫糓贵人饥尚开仓赈给营救病者百姓蒙济刺史朱穆见尚行事深竒之】冯焕【安帝时幽州刺史疾恶太甚怨者诈为诏收捕焕焕上书自讼诈者抵罪】杨震【涿郡太守性公亷不受私谒或劝其开产业以遗子孙震曰使后世称为清白吏子孙以此遗之不亦厚乎】刘虞【幽州刺史民夷感其徳化而歌悦之复拜幽州牧务存寛政劝督农桑开胡市之利通盐铁之饶青徐士庶归虞者百万余口】三国崔林【魏文帝时为幽州刺史以不奉权贵坐左迁河间太守清论多为林屈】晋衞瓘【泰始初都督幽州诸军事时东有务恒西有力防并为边患瓘能运谋离间于是务恒降力防以忧死朝廷嘉其功】张华【武帝时持节出督幽州事招纳逺人四境无虞频嵗丰稔士马强盛】刘宏【武帝时以宁朔将军假节监幽州诸军事甚有威惠冦盗屏迹为幽朔所称】唐彬【武帝时持节监幽州诸军事训兵劝农震威耀武境内安静百姓感慕为立碑颂徳】段匹防【太兴中幽州刺史为石勒兵所败乃着朝服持节见石季龙曰我受国恩志在灭汝不幸至此不能为汝敬及见勒又不为礼卒遇害】南北朝裴延隽【魏明帝时幽州刺史修复督亢渠溉田百万余畆百姓赖之】于翼【周明帝时幽州总管素有威武兼明斥堠逺人不敢犯塞百姓安之】隋郭绚【帝征辽东拜绚涿郡賛务吏人悦服遂迁通守及山东盗起诸郡无复完者独涿得全】唐狄仁杰【昌平令有老媪泣诉虎害其子仁杰为文吁神未几虎伏堦下乃告于众而杀之后又为幽州都督有功赐紫袍龟帯武后自制金字十二以旌其忠】宋璟【幽州都督甚有威声】张守珪【幽州良杜府果毅刺史卢承泰器之曰不十年当节度是州后果为幽州长史能守边破贼朝廷嘉之诏立碑纪功】李光弼【范阳节度使时史思明拒王师诸将惊溃独光弼一军整肃遂兼幽州大都督长史】温造【徳宗时署节度防谋使幽州説刘济率先诸侯效死节穆宗时又为幽镇宣谕使喻刘济总籍所部州县入朝】张彻【幽州节度判官至任遇府军怨其从事尽杀之而囚其帅且相约获彻置之帅所彻出门骂众曰汝何敢反不絶口而死事闻赠给事中】谭忠【宪宗时为燕牙将尝为燕使魏适朝廷出禁兵越魏伐赵魏牧田季安欲兴兵忠説曰若兴兵是抗王师则罪大矣季安然之及归燕又説燕牧刘济出军佐朝廷伐赵遂拔饶阳束鹿时皆服其善断】宋丁罕【淳化中知霸州防河溢壤城垒罕以私钱募筑民咸徳之】李邈【知信安军徙知霸州时童贯将连金人夹攻契丹呼邈以语动之使附已邈不从上书言契丹不可灭茍误几事愿诛臣以谢边吏】黄友【通判檀州防金人败盟郭药师以常胜军叛燕土响应友独领数千人与战躬冒矢石破裂唇齿钦宗召见称叹之赉予甚渥】辽耶律休格【南京留守均戍兵立更休法劝督农桑修武备及南北和好休格省赋役恤孤寡戒戍兵无犯宋境虽马牛逸于北者悉还之逺近向化境内大治】耶律和卓【涿州刺史晓畅戎政久任边防务镇静不妄生事以邀近功属部乂安邻壤敬畏】耶律仁先【南京留守恤孤惸禁奸慝宋人畏之议者以为自裕悦休格后惟仁先一人而已】金尔佳衡【范阳主簿世宗谓宰臣曰进士中才杰之士葢亦难得如尔佳衡有用材也】　焦旭【歴大兴良乡两县令练达时政世称其能宰相石琚荐之】伊喇益【霸州刺史时嵗饥益首出俸粟以食饿者于是倅以下及郡富家递出粟佐之多所全活郡东南有隄久頽圮水屡为害益増修之民以为便为立祠】元赵柔【涿州长官号令严明为众所服时羣盗并起柔单骑徧入诸栅説降其众】张惠【燕京宣慰副使为政寛简奏免分数钱罢硝碱局俄迁侍中】桑节【顺帝时为大都路总管府达噜噶齐时权幸肆横法滞不　行桑节振其纪纲令行禁止奸宄屏迹】丁好礼【元主北遁命好礼以中书平章政事与郭庸留守京师大兵入城或勉其谒大将好礼叱曰我以小吏致位极品今老矣恨无以报国所欠惟一死耳后数日大将召之舁至齐化门抗辞不屈而死】郭庸【中书省叅政与好礼同为留守城破大将召至众叱之拜庸曰人各为主死自吾分何拜之有遂遇害】苏耀素【至正间平谷县尹操守亷洁民有善词律挟害善良者耀素召至取其情状书诸粉壁其人遂改行由是政声日着不数年拜内台御史】本朝徐达【洪武初以大将军率师至都城元主开北门遁去不战而克达籍府库收版图寳器禁饬军士人民安业市肆不易逺近悦服人谓曹彬下江南巴延入临安不是过也】刘崧【洪武初为北平按察副使止携一童赴任每夜焚一镫坐一榻读书不辍五鼓即起待旦视事时当兵革后招徕逋逃慰安反侧务寛厚以存大体民甚赖之】马从隆【洪武初霸州知州律己以亷抚民以仁兴学校劝农桑州民至今颂之】盛本初【洪武初永清知县抚民以寛为政有方经营有度县民至今不忘】郑赐【洪武间北平布政司叅议谨厚有为其善政民称之不置】方必夀【洪武间北平知府明敏果断甚有善政郡邑翕然称颂之】许好问【洪武中昌平知县亷以律己寛以抚民考最陞山西叅议】髙进【洪武中大城知县持身亷洁抚字有方黠吏畏威细民感徳】王翥【洪武中平谷知县劝课农桑均平徭役刑赏得宜奸顽敛迹】赵贵【洪武末遵化知县处已端方御下严肃门无私谒民获安居】贺银【洪武末宛平知县刚毅果断材畧兼优永乐中以守城功累迁工部右侍郎】韩约【永乐初通州知州有学有守为政有方吏不能欺民懐其徳】呉万里【永乐初蓟州判官有政事能文章卒于官百姓痛哭之】刘瑾【永乐中文安知县持己亷而公处事明而敏爱民寛而恵】张贯【永乐中顺天府尹政尚寛平狱无壅滞吏民爱之称为长者】杨思恭【永乐中宛平知县政尚寛简县民至今慕其徳】王贤【永乐中顺天府尹府故以柴炭夫役为民病与工部力辨遂为减其十之七时中贵怙宠有纵其下非法凌虐府属者贤执之奏寘于法一时京兆肃然】汪溥【景泰中知蓟州先是龙池河壅塞为患溥莅官后河忽自东注粟有一本数穗者邻境盛蝗入蓟自杀人谓过鲁恭之异政云】冯续【天顺间先以兵部主事守山海闗劾巡抚之不职者竟夺其官声动边塞陞郎中总督蓟东边务政令脩明军民悦服自总戎而下以都宪荐留者章凡数上】唐忠【天顺中知宻云县忠信愿慤不脩边幅为政以便民为先民亦率于教化行俗美时以贤令着闻】张海【成化初顺天府丞时中要用事势歘薰灼人海以公事往谒务以礼自持不少为屈虽以此竟坐外补海处之泊然若分所当得者】张宪【成化中任顺天府尹望詟权豪徳孚士庶称京兆之贤能者必归之云】毕亨【成化间丞顺天府时畿内旱蝗百姓荒甚亨奉命往捕蝗遂灭朝廷嘉奬之】李瓒【成化间以副都御史整饬蓟州等处兵备兼巡抚顺天保定等府地方提督紫荆等闗经畧东西二路筑长峪堡城募兵设隘劳绩着闻赐白金文绮进尚书】杨继宗【成化间以左佥都御史巡抚顺天等处地方性不茍合人多惮其方严歴官以爱民为务时外戚宦官庄田多占民间地土继宗亷得其实悉夺而还之一时权贵为之敛迹】舒向【宏治间任顺天府通判明介负气恬于仕进莅官则慷慨激烈敢于为民事所当为虽勲戚权珰势不能动是以惠政之及民者多民亦爱戴之如父母】魏富【宏治初以右佥都御史巡抚顺天等府畿内地中贵人多操利匿亡将领守臣怙宠者亦倚以为援富至则部分将领授以成算一时将领守臣及贵人皆无敢犯者风采赫然震动中外】洪异【宏治间任通州学正正以率人勤以诲士贫者济之勤者诱之惰者警之士未公见者不许私觌且待诸生有恩义以徳行文艺示赏罚士益知励故及其门者多所造就至今称道之不忘】汪循【正徳初通判顺天府时瑾擅权势倾中外循奋然曰是将不利吾社稷者安忍坐视而莫之言乎乃一月三抗疏于朝请裁抑中官及上内修外攘十防言甚剀切虽为瑾所忌弗恤也】秦僎【正徳间涿州知州居官清慎崇教道敦俗化文庙及诸祠坛多所剏葺修废举坠百度具兴且学识该博尤勤吏事比秩满民安其政相率借留不获允号泣攀援于道者马为之不行】周臣【正徳间任蓟州同知持己清亷悉心辅佐勤于抚字吏畏民懐时徭役无常重为小民困臣至乃按籍清审立为定则百姓安之】
　　流寓闗羽【河东解人美须髯慷慨尚义喜阅左氏春秋以亡命奔涿郡防先主于乡里合徒众而羽与张飞为之御侮先主与二人恩若兄弟及定巴蜀拜羽为前将军镇荆州威振华夏世号虎臣】宇文虚中【蜀人仕宋累官资政殿大学士建炎初使金为祈请使防金人方议礼仪制度爱其才学遂留不遣后卒于金】呉激【建州人工诗能文字画后逸得妇翁米芾笔意后使金以知名被留为翰林待制未几卒于金所着有东山集】耶律楚材【辽东丹王托云之后王子隆科为燕京留守遂寓居于燕七传而生履履生楚材谓必成伟器当为异国用因取左传楚虽有材晋实用之以为名字楚材年十七无书不读至于阴阳卜筮律厯之学靡不精究诗文肆笔而成元太祖定燕召见甚喜遂任以国政凡立纲陈纪军旅之事皆所经画居相位三十余年以天下安危寄于一身知无不言晚号玉泉老人卒追封广宁王諡文正所着有湛然文集皇极经世义厯説乙未元厯回鹘厯】赵复【元徳安人皇子库楚征江南俘得之防姚枢奉命搜访人才见复与语大悦与之北上杨惟中请建太极书院遂延复为师复乃録其所记程朱之书以教学者由是河朔始知道学后竟不受官学者称曰江汉先生】髙克恭【本西域人因其先世居燕遂占籍房山仕元官至刑部尚书博学能诗文善山水墨竹时辈罕及】
　　人物周左伯桃　羊角哀【战国燕人二人为友闻楚王善待士乃同入楚值雨雪粮少伯桃乃并粮与哀令往事楚自饿死于空树中哀至楚为上大夫乃言于楚王备礼以葬伯桃】秦衞满【燕人秦末中原多故满起义击破朝鲜遂自立为王都王险城再传至孙右渠国灭】蔡泽【燕人战国时宏辩智士尝入秦説应侯曰四时之序成功者去应侯因是谢病昭王召见与语大悦拜客卿寻拜为相后事始皇风燕太子丹入质于秦号纲成君】汉蒯彻【范阳人楚汉时説士有权变武信君尝用其防降燕赵三十余城韩信用其计遂定齐地自序其説号曰隽永凡八十一首】韩婴【燕人文帝时为博士推诗人之意作内外传数万言亦推易意为之传武帝时与董仲舒论于上前仲舒不能难也孙商亦为博士】徐乐【燕郡无终人武帝时上书其畧曰贤王独观万化之原销未形之患其要期使天下无土崩之势而已武帝召见曰何相见之晚也拜为郎中】韩延夀【燕人昭帝时以父义谏而死宜赏其子遂擢延夀为諌大夫歴淮阳颍川东郡太守延夀为吏崇礼义好古教化所至令行禁止为天下最】周堪【文安人宣帝时论经石渠惟堪最髙元帝时与萧望之并领尚书以师傅见尊重寻为石显所谮皆免官望之自杀帝后悟乃擢堪为光禄勲迁太子太傅】冦恂【上谷昌平人光武时偏将军及定河南以恂有牧民御众之才拜河内太守行将军事复为颍川太守后颍川盗起恂从帝出征贼平百姓遮道曰愿复借冦君一年乃留镇抚封雍奴侯卒图形云台】葢延【渔阳要阳人始与呉汉归光武拜虎牙将军从平河北有功累封安平侯自是拔撃攻战皆防増封安食万户卒图形云台】王梁【渔阳要阳人初为郡吏彭宠以梁守狐奴令与葢延将兵从光武拜偏将军后擢大司空击赤眉有功入为河南尹封阜成侯】阳球【渔阳泉州人举孝亷补尚书侍郎迁司校尉时中常侍王甫等奸虐弄权扇动中外球奏收甫等送狱尽诛之】卢植【涿郡涿人刚毅有大节师马融通古今官至尚书时董卓凌虐朝廷议欲废立植独抗议不同卓将诛之议郎彭伯曰卢尚书海内大儒人之望也今先害之天下震怖卓乃止免植官遂隠于上谷】田畴【无终人董卓之乱畴率宗族及附从者数百人入徐无山中躬耕养亲百姓翕然服其威信魏曹操北征署为司空户曹椽后论功行封畴固让终不屈文帝即位髙畴徳义赐其从孙闗内侯】三国田豫【渔阳雍奴人仕魏自弋阳太守迁南阳盗贼屏迹郡内肃清后徴为卫尉屡辞位不聼乃曰年髙七十而居位譬犹钟鸣漏尽而夜行不休是罪人也因称疾焉】卢毓【植子少以学行见称仕魏以黄门侍郎左迁典农校尉躬为民择居美田百姓赖之迁安平广平太守所在有惠化入为侍中擢吏部尚书选举务先性行而后才艺后封容城侯卒諡成】张飞【涿州人与闗侯事汉昭烈尝领巴西太守拜将军封西乡侯飞雄壮威猛与羽匹时称万人敌卒諡桓侯】徐邈【蓟人魏文帝时歴谯相平阳安平太守所在著称后为凉州刺史风化大行迁司校尉百僚敬惮拜司空卒諡穆侯】简雍【涿郡范阳人性跌宕风仪优游少与昭烈善昭烈至荆州雍为从事中郎力劝取成都遂为説刘璋归命后拜昭徳将军】孙礼【涿郡人仕魏累迁大将军扬州刺史所歴七郡五州皆有威信迁司空封大利侯卒諡景】晋霍原【广阳人少有志力尝诣京师贵游子弟皆求一见同郡刘岱将举之疾革敕其子沈曰霍原慕道清虚汝当荐之山居积年门徒数百及沈为国火中正进原为司徒不就后与王褒以贤良徴亦不就】刘沈【蓟人博学好古仕至侍中在位敦儒道爱贤能尝荐用里人霍原及申理张华为时所称重】张华【范阳方城人学业优博图纬方技之书莫不详览賛伐呉功成封广武侯华于仪礼宪章多所损益一时诏诰多所草定进为侍中中书尽忠匡辅卒之日家无余赀惟文史溢机箧耳所着有博物志】卢钦【毓子笃志经史仕至吏部尚书进封大梁侯镇沔北寛猛得中入为仆射加侍中清贫髙洁卒赠开封谥曰元所着诗赋论难数十篇侄孙谌善属文为司空从事中郎尝撰祭统注庄子】阳骛【无终人父躭仕慕容氏官至东夷校尉骛器识沈逺始为平州别驾屡献安时疆国之术后以太尉致仕性俭约常乗敝车瘠马及死无殓财】南北朝卢【范阳涿人魏太武辟召天下儒隽以元为首授中书博士卒諡曰宣孙昶景明初以黄门侍郎出为徐州刺史善于抚绥人庶称之五世孙潜事北齐为州刺史大树风绩陈主戒其边将曰卢潜犹在卿宜深备之】祖鸿勲【范阳人父慎仕魏歴鴈门咸阳二郡太守有能名鸿勲幼有文思神武初徴作晋祠记累官至髙阳太守在官清素时议髙之】张素【范阳方城人幼以孝闻遭母防三年不食盐菜梁武帝以为辅国将军郢城平帝乗胜直指建业防与帝意合城平遣封检府库秋毫无犯后封洮阳县侯】成景隽【范阳人祖兴魏五兵尚书父安乐淮阳太守梁天监中常邕和杀安乐景隽谋复讐购人刺杀邕和及其子弟武帝义之不罪后每思报效为北豫州刺史时推其智勇兼有政绩州人树碑纪徳卒諡忠烈】平恒【蓟人祖视父儒并仕慕容为通宦恒耽勤读诵不以屡空改操尝撰畧注合百万余篇徴为中书博士出为幽州别驾亷贞寡欲衣食常不足后迁秘书丞一时文儒皆推让其博洽卒赠都昌侯谥曰康】郦道元【涿郡人魏时为御史中尉执法清刻为时所忌遂遣为闗右大使平生好学歴览羣书注水经四十卷】髙闾【渔阳雍奴人愽通经史下笔成章魏自中书侍郎为中书令给事中凡诏令颂賛之类皆出其手其文章与髙允相上下时称二髙】阳尼【北平无终人博通羣籍仕魏为幽州中正孝文临轩令诸州中正各举所知尼与齐州大中正房千秋各举其子帝曰昔有一祁名垂往史今有二奚当闻来牒】平鉴【燕郡蓟人祖延魏安平太守父胜安州刺史鉴少聪敏有豪侠气以军功累迁襄州刺史齐神武起信都迁懐州筑城以防冦城内井竭鉴衣冠而祝泉即涌溢卒赠司空諡曰文子】卢辩【范阳涿人博通经籍后周举秀才为太学博士注大戴礼其兄景裕为当时硕儒谓辩曰昔侍中注小戴今汝注大戴庻纂前修矣累迁太子少保凡朝廷宪章乗舆法服金石律吕晷刻浑仪辩皆创制之悉合轨度】张曜【上谷昌平人仕北齐以清白称歴官尚书右丞文宣近出令曜居守至夜还曜不开门催廹急甚须火至识面方开帝嗟赏之曜奉职恪勤性节俭禄赐輙防宗族好读左传卒赠右仆射谥曰贞简】卢思道【涿人仕北齐官至武阳太守操行文学为时所重文宣帝崩朝士皆作挽歌择其善者用之时魏收祖孝徴辈止得一二首惟思道独八首时称为八采卢郎】周惠达【文安人后周文帝时累进爵为公兼尚书仆射时闗右草创礼乐缺然惠达损益旧章仪轨稍备虽居显职而谦退下人喜拔良士当时重之】鲜于世荣【渔阳人沈敏有器干仕北齐为太子太傅周武帝入代遗以玛瑙酒钟世荣得即碎之周兵入邺诸将皆降独被执不屈而死】隋慕容三臧【燕人父绍宗北齐尚书左仆射三臧聪敏多武畧仕为廓州刺史州人多逃逸三臧至招纳绥抚百姓襁负日至子遐为澶水丞汉玉谅反抗节不从以诚节闻】卢恺【范阳人父柔魏中书监恺性孝友能属文仕至吏部侍郎摄尚书左丞每有敷奏侃然正色虽逢喜怒不改其常】荣毗【无终人自少刚鲠有局量仕为殿内监时华阴多盗素荐毗为华州刺史素田宅多在华阴左右放纵毗以法绳之无所寛贷后为侍御史在朝正色百僚惮之】卢昌衡【涿人思道从兄沈静有才识博渉经史开皇初以尚书祠部侍郎出为徐州总管长史甚有能名吏部尚书苏威稽其绩曰徳为世表行为士则后累迁至仪同三司】祖君彦【范阳人父孝徴北齐尚书左仆射君彦有才学大业末为东平郡旧佐郡陷于翟让因为李宻所得宻甚礼之署为记室凡军书羽檄皆出其手】卢楚【范阳人祖景祚魏司空丞楚性鲠直有才畧仕至尚书左丞时与元文都同心辅政及王世充为乱或呼楚同去楚曰仆与王公有约社稷有难誓以俱死令舍去不义后被害】唐鲁炅【蓟人仕至襄邓节度使时襄汉贼起炅扼其冲南夏赖以完封岐国公】卢承庆【思道孙范阳郡公赤松之子学博才辨累官至户部侍郎太宗问歴代户版承庆引据以对后为兵部尚书卒諡曰定弟承业为尚书左丞承防为太子詹事】卢照隣【幽州人髙宗时与王勃杨烔骆宾王四人以文章齐名天下号为四杰】卢景亮【涿州范阳人博学善属文其文多根于忠仁有经国志举进士官至右补阙以直諌名后迁中书舍人卒赠礼部侍郎】张知謇【幽州涿人兄弟五人知元知晦知泰知黙皆登明经髙第武后朝俱为显官晓吏治清介有守知謇歴十一州刺史尤见重于时】卢藏用【幽州范阳人善属文举进士不利隐终南山长安中召授左拾遗武后作兴泰宫上疏切谏歴官黄门侍郎尚书右丞左迁黔州长史蔵用精蓍龟工草琴奕士贵其多能云】刘怦【幽州昌平人初为范阳禆将积功至雄武军使广垦田节用度以办治称迁涿州刺史得众心擢御史中丞封彭城郡公卒諡曰恭】卢鸿【幽州人博学善书与其弟隐嵩山元宗强之授諌议大夫不就李白诗二卢徴不起万乗髙其风】卢粲【幽州人仕为给事中武崇训死诏墓视陵制粲固执以为不可遂出为陈州刺史粲曰茍所论得行虽逺何惮】李寳臣【范阳人善骑射肃宗时归命封宻云郡公史朝义平擢礼部尚书封赵国公遂有六州地雄冠山东卒赠太傅】蔡廷玉【昌平人徳宗时朱泚为幽州节度使谋不轨廷玉在幕府不从被囚嵗余出之泚曰尔亦悔乎廷玉曰导以为逆即悔勉以忠义何悔之有复繋之问曰能省过否不尔且死对曰不杀我公得名杀我我得名泚不能屈待之如初】卢羣【范阳人仕为御史郭子仪家被讼徳宗促按之羣奏子仪有大功请赦勿问人谓其识大体卒赠工部尚书】陈利贞【幽州范阳人初为平卢将从李光弼征安禄山累迁太子宾客封静戎郡王李希烈叛利贞出竒兵横捣贼锋朱泚反麾下欲从乱畏其勇乃止徳宗嘉之擢汝州防御使】髙崇文【幽州人七世不异居旌表门阁宪宗时崇文为左神防行营节度使刘辟以蜀叛卒讨平之纪功于石子承简为溵州刺史有惠政将吏立石颂功】髙霞寓【幽州人五世不异居以孝义闻尝从髙崇文擒刘辟有功拜彭州刺史】李景畧【幽州良乡人李懐光为朔方节度使景畧为大理司直时懐光欲袭东渭桥召幕府议景畧曰杀朱泚仗防诣行在此转祸为福之机也懐光不聴遂痛哭而出后拜丰州刺史威令肃然囘纥畏之卒赠工部尚书】贾岛【范阳人初为浮屠游东都韩愈教为文遂舍浮屠举进士为长江簿有诗名防昌初以普州叅军迁司户】刘蕡【昌平人明春秋能言古今兴亡事擢进士第文宗时应贤良方正对防専论亲近嬖幸言极切直遂被黜后昭宗因罗衮上言赠蕡右谏议大夫】李全忠【范阳人仕为杕州司马有芦生其室一尺三节怪之以问别驾张建建曰芦茅类生于宅茅土兆也节者其三世乎后果为众推为留后拜节度使卒子匡威嗣之未几次子匡筹夺之寻败】张允伸【范阳人宣宗时为节度使累进中书平章封燕国公时徐州反出米五十万斛盐二万斛佐国用诏嘉之赐玉帯寳器进兼侍中卒赠太尉諡忠烈】张仲武【范阳人防昌初为雄武军使习戎事性忠义迁检校工部尚书以破囘鹘功进兵部尚书诏李徳裕撰纪功碑以告后世累官检校司徒中书平章卒谥曰庄】五代赵玉【渔阳人尝客沧州依节度使吕兖刘守光破沧州尽戮兖亲属兖子年十四玉负之以逃至太原变姓名丐衣食以给琦仕后唐至兵部侍郎当时燕赵间以玉能存吕氏之孤翕然称之】赵鳯【幽州人少以儒学知名仕后唐为门下侍郎同平章事奏论皆切时弊时有僧献佛牙鳯请验其真伪以斧破之应手而碎时宫中施物已及数千因鳯碎之乃止】李承约【蓟门人后唐明宗拜为泾州节度使见邠州节度毛璋谕以祸福璋从之明宗大喜迁黔南节度使劝农桑兴学校及去任黔人乞留之累官至左卫上将军】王思闻【幽州人后唐明宗时为京兆尹西京留守潞王从珂叛檄诸郡思闻执其使后为从珂所执责曰罪可逃乎思闻曰非不知从王得生恐终死不能见光帝于地下从珂愧竟害之】卢导【范阳人后唐谏议大夫潞王叛以兵犯京师宰相冯道请导草牋劝进导固拒之】张希崇【蓟人少好学通左氏春秋仕后唐累官灵武节度使在官不喜声色善抚士卒招集夷落明宗屡诏褒嘉之】刘审交【幽州人仕晋为三司使时有议者请检天下民田以益租审交曰租有定额天下比年无闲田遂止民頼以不扰寻迁陈州防御使视民耕器薄陋乃取河北耕器为范为民更铸之】扈蒙【幽州安次人自少以文学名仕周为右拾遗直史馆知制诰时其从弟载为翰林学士兄弟并掌内外制时号二扈宋初蒙为学士承旨卒赠右仆射所着有鳌山集】扈载【防弟好学善属文举进士仕周为校书郎直史馆尝次歴代废兴治乱之迹为运源赋世宗善之拜为知制诰翰林学士】窦禹钧【渔阳人祖逊玉田令父思恭妫州司马禹钧仕周累官谏议大夫尝建书院延名儒以教逺近士及在官四方贤士赖以举者甚众由其门登贵仕者接踵】剧可久【范阳人能明法令仕周为太子庶子与侍御史张湜等删定刑统三十卷寻拜大理少卿在廷尉四十年用法平允以仁恕称宋初以光禄卿致仕】李琼【幽州人祖传正涿州刺史父瑛涿州从事琼幼好学涉猎史传仕周累官太子洗马尝为安州防御使为治寛简民立石颂德宋初召为太子宾客以右骁衞上将军致仕卒赠太子少师】赵逺【范阳人祖光邺鄂州録事防军父简章涿州司马逺美风仪负才任气仕周累官吏部侍郎有公辅器宋初起为尚书右丞有诗集二十卷子曮举进士官至殿中丞亦有文集十卷】张藏英【范阳人后唐末举族为贼孙居道所害蔵英袭杀居道以祭其父母时称为孝子仕后周以刺史领边任屡撃败契丹世宗褒美之宋初为瀛州团练使并防闗南军】边归谠【幽州蓟人父退思檀州刺史归谠弱冠以儒名仕周歴礼刑兵户侍郎世宗闻其亮直擢为尚书右丞枢宻直学士宋初以户部尚书致仕子定雍熙初进士】宋张晖【幽州大城人初仕后周治郡有状从世宗征淮甸以功为都指挥使太祖时从征泽潞陷阵先登后征蜀督兵开大防闗路躬抚士卒人忘其劳】髙彦晖【渔阳人仕周为耀阶二州刺史太祖时从王师伐蜀为归州路先锋全师雄作乱彦晖讨之力战而死太祖闻而痛惜之】刘载【范阳人父昭下蔡令载博通史善属文后唐进士仕周累官至给事中太宗时知襄州寻以工部侍郎致仕尝着五论曰为君为相为将去谗纳谏为士流所称子二宗言比部郎中宗望景徳二年进士】吕余庆【幽州安次人父琦石晋兵部侍郎余庆重厚简易事太祖以幕府旧僚叅预大政歴知数州开寳中为尚书左丞卒赠侍中】赵普【幽州蓟人父逈徙洛阳普沈厚寡言事太祖初为掌书记后拜相能以天下之事为已任又相太宗拜太师及卒追封韩王諡忠献普初寡学术太祖劝以读书自是手不释卷每归私第启箧取书读之乃论语二十篇也弟安易官至宗正卿子承宗歴知数州】马全义【幽州蓟人十余嵗学剑撃善射骑初仕周以功累迁殿前指挥使后从太祖讨李筠飞矢贯臂全义拔镞临敌士气益奋遂克泽州累官至江州防御使卒赠检校太保】窦仪【禹钧子学问优博风度峻整累官礼部尚书太祖欲相之赵普忌其刚直沮之及卒太祖悯然曰天何夺我窦仪之速耶弟俨侃偁僖与仪皆登第侃官至起居郎偁叅知政事僖左补阙子諲諹诰俱登第諲都官员外郎諹秘书丞】窦俨【仪弟幼能属文性夷旷好贤乐善累官礼部侍郎当时祠祀乐章宗庙谥号多其撰定初以主客员外郎知制诰适仪自阁下入翰林兄弟同日拜命分居两制时人荣之】刘审琼【范阳人初为殿直从太祖平泽潞累迁军器库使太宗时知泽州有便民之政徙知河阳年八十余筋力不衰髭髪黳黒孙爽进士及第为秘阁校理】董遵诲【范阳人太祖以西域近边俾守通逺军番汉悦附太祖尝解所服盘龙衣赐之谓其外弟刘总曰吾委以方面故也】赵賛【幽州人初仕周累功授保信军节度尽去苛政居民便之太祖时加检校太师改镇延州太宗立进封衞国公卒赠侍中賛知书喜吟诗容止闲雅接士大夫以礼御众使下咸有方畧为时贤帅】宋琪【幽州人举进士初仕汉周皆为幕官太祖时为左补阙太宗时累迁同平章事进右仆射卒谥惠安琪有文学尤通吏术为相日有求请者多面折之】田重进【幽州人形质竒伟有武力太祖时累官至靖难军节度使为人朴愿太宗在藩邸爱其忠勇使人遗以酒炙不受谓使者曰为我谢王我知有天子耳太宗即位谓其无私交终委遇之】李懐忠【涿州范阳人累官殿前都指挥使从太祖征太原中流矢力疾战益奋太宗时累迁侍卫歩军都指挥使卒赠侍中】吕端【余庆弟事太祖累官大理少卿太宗时为相歴官仅四十年至是始大用持重识大体卒諡正恵子藩蔚蔼皆仕于朝孙诲居开封登进士累官御史中丞】宋雄【幽州人累官光禄少卿在官职务修举公私倚任且涉猎经史负气节与同郡宋琪齐名燕蓟间时号二宋云】马知节【全义子以荫补官真宗时为枢宻副使遇事敢言时王钦若为使知节薄其为人每廷议得其不直輙面诋之闻其风者皆知为正直云】张鉴【藏英孙本将家能嗜学举进士太宗时为侍御史真宗朝以工部侍郎出知广州民条其政绩上请立石子士亷士宗士程皆仕于时】张佶【燕人父昉殿中少监佶少有志节渉猎书史善骑射有方畧太宗时为利州转运副使真宗时为益州钤辖甚有威惠子宗象兵部员外郎】许骧【蓟州人风骨秀异十三能文善词赋初诣贡部与吕蒙正齐名擢进士官歴御史中丞用法寛恕时称仁厚长者子宗夀殿中丞】石延年【幽州人为人跌宕任气节为文劲徤于诗最工善书仕至太子中允时天下不识战者三十余年延年请为二边之备不报及元昊反始思其言】杨崇勲【蓟州人祖守斌父全美在官至指挥使崇勲知兵法及前代兴废事真宗时为羣牧使仁宗时拜同平章事判定州卒谥恭毅】邵雍【范阳人年三十从父古徙居河南雍髙明英迈于书无所不读每尚友古人及见李之才闻性命之学乃自探赜索隐洞见天地运化古今事变万物性情遂衍宓羲先天之防着皇极经世诸书程子称为振古之豪杰也】张世杰【范阳人少从张柔戍杞有罪遂奔宋吕文徳召为小校累官至保康军节度使知平江召入卫元兵至臯亭山遣使説降世杰斩其使及衞王驻崖山元将张宏范得世杰甥韩使招之世杰不聴宏范攻崖山陆秀夫抱卫王投水死世杰以小舟奉杨太后脱去欲求赵氏立之遇风世杰仰天呼曰天不欲存赵祀则风覆吾舟舟遂覆】辽耶律俨【析津人父仲禧为南院枢宻使封韩国公仲禧本姓李辽主赐以国姓俨好学能诗且性亷介由进士累官叅知政事后封涞水郡王卒赠尚父】韩延徽【安次人少英迈渉猎经史累官崇文馆大学士政事令中机务悉令裁决为佐命功臣封鲁国公子徳枢官至侍中封赵国公】韩知古【玉田人善谋有识量仕至中书令时国初礼文疎濶知古援据故典叅酌国俗为之由是辽国礼文可观子匡嗣终西南招讨使卒赠尚书令】室昉【析津人幼谨厚笃学不出外户者二十年会同初登进士累官翰林学士辽主数延问治乱得失奏对称旨后拜相整革蠧弊知无不言以故法度脩明朝无异议】张俭【宛平人端思清俭不事外饰统和中进士第一为云中幕官圣宗召访世务俭条奏三十余事累官至左丞相封韩王】杨佶【析津人弱冠声名籍甚统和中进士第一累官翰林学士文章号得体迁吏部尚书中书门下平章事以进贤为已任事总大纲人人乐为之用所着有登瀛集】韩徳让【知古孙重厚有智畧明治体为政事令赐姓名耶律隆遇后代室昉为北府宰相拜大丞相封齐王】马得臣【祈津人博古能文尤长于诗累官翰林学士承旨时圣宗撃鞠无度得臣乃防唐贞观开元间事可法者数条以谏圣宗嘉纳之卒赠太子太保】牛温舒【范阳人刚正尚节义辽进士为户部使国民兼足迁侍郎拜叅知政事后使宋无忝国命还加中书令】杨晳【安次人幼頴悟通五经大义太平中擢进士为著作佐郎累迁南院枢宻使命总朝政请谒不行后封辽西郡王】杨绩【良乡人举进士累官南院枢宻使辽主尝召见论及古今治乱人臣邪正绩曰何代无贤遇乱世则独善其身遇明主则兼济天下陛下铢分邪正升黜分明天下幸也后封赵王】赵徽【析津人举进士累官翰林学士承旨尝为武定军节度使及代去民上章请留后以南府宰相门下侍郎致仕卒谥文宪】刘伸【宛平人少以词翰闻登进士累官大理卿明法而恕人以不寃一日奏狱辽主与近臣语不顾伸进曰自古帝王重民命愿省臣奏道宗惊异后拜叅知政事】王鼎【涿州人博通经史时马唐俊有文名适上已与鼎祓禊水滨因饮索鼎赋诗鼎援笔立成唐俊惊其敏妙举进士累官翰林学士当代典章多出其手】杨遵朂【范阳人第进士累官北府宰相遵朂一目五行俱下决事如流其在枢府政无填委卒谥康懿】金韩企先【知古九世孙累官尚书右丞相博通经史知前代故事一时礼制咸折衷得宜専以培植奬励后进推毂士类甄别人物为已责世称贤相卒封齐国公谥简懿】程宷【析津个第进士累官至翰林侍讲学士尝上疏言事以追崇宗祖慎选贤才举巡狩立纪纲为务平生刚介不谄权贵有古君子之风】韩昉【燕京人天庆初进士第一官至翰林学士礼部尚书叅知政事封郓国公昉性仁厚善属文长于诏册尝作太祖睿徳神功碑当时称之子汝嘉第进士累官翰林侍读学士有诗名】梁斗南【良乡人第进士累官至河南都运性頴悟读书精熟尤喜作诗有干局长于吏事能剖繁治剧时辈服其通敏二子敬恭敬左司郎中恭仕元为中书平章政事】刘仲诲【宛平人父彦宗累官平章事仲诲官至太子少师兼御史中丞立朝峻整容色庄重世宗尝曰朕见刘仲诲常若将切諌者其以刚严见重如此】刘徽柔【安次人第进士为洪洞令明敏善聴断秩满县人遮恋不得去者弥日为立生祠刻石颂徳后迁同知河东南路转运使以亷第一入为大理少卿】孙即康【析津人八代祖延应辽涿州刺史曾祖克构检校太傅即康大定中第进士累迁吏部左司郎中后拜平章政事封崇国公】贾少冲【通州人勤学日诵数百千言第进士累官左补阙尝使宋宋方有祈请金主谕以意少冲曰臣有死无辱宋别致珍异少冲笑曰行人受赐自有常数宁敢以赂辱君终不受使还世宗嘉之迁右諌议大夫子益亦举进士累官太常卿】丁暐仁【宛平人冲澹寡欲好学无倦举进士调武清县丞立学校召俊秀子弟教之迁和川令先是羣小越法暐仁申明法禁奸吏屏息累迁陜西转运使】巨构【平谷人第进士累迁横海军节度使寛厚亷慎所治以镇静称世宗尝曰巨构外淳质而内明悟鲜有及之者】阎公贞【宛平人第进士为朝邑主簿以察亷陞同知亳州防御使累迁翰林侍读学士公贞居大理几十年详审周宻未尝有过举被命校定律令多所是正金人以为法家祖云】王翛【涿州人第进士歴知霸州及大兴府性刚毅临事果断吏民惮其威累迁至户部侍郎承安间大兴知府缺金主谕宰臣曰可选极有风力如翛者为之】髙昌福【宛平人父履辽御史中丞昌福辟河南元帅府令史时宗弼复元帅治汴人有疑似被获皆目为宋谍者杀之昌福谳得实释去者甚众累迁东京留守事治最迁山东西路转运使工部尚书】王蔚【香河人性通敏晓析吏事皇统进士调良乡丞治绩优等超拜河东北路转运使亷察为时第一后以尚书右丞致仕】马恵廸【漷阴人天徳中进士调昌邑令察亷第一累迁左司直郎中世宗称其聪明朴实拜叅知政事】马琪【寳坻人正隆进士为永清令以治闻累迁户部尚书世宗称其明敏上不欺国下不害民后拜叅知政事】韩玉【渔阳人曾祖锡济南尹玉以经义词赋两科进士入翰林为应奉应制一日百篇文不加点尝作元勲传章宗叹曰勲臣何幸得此后以建言开潞水漕渠船运至都陞同知陜西东路转运使】王寂【玉田人父璴金初名士官至归徳府判官寂第进士官至中都路都转运使文学政事为时所称卒諡文肃所着有拙轩集北迁録】髙士谈【燕人家富图籍与宇文虚中友善仕至翰林直学士所着有防城集】王师杨【大兴人父啔累官吏部尚书师杨南渡时居崧山博涉羣书终日闭户黙坐虽同辈罕见其面时号闭户先生】傅霖【玉田人第进士累官至崇义军节度副使行部临潢没于兵子辅之亦第进士授荥阳令元兵压境抗节不屈而死】马肩龙【宛平人少有能赋声初在太学尝辩名将从坦杀人之寃时论义之后徳顺受围州将假肩龙鳯翔判官守御一委任之受攻百日食尽乃陷遂遇害诏配食褒忠庙】杜时升【霸州信安人博学知天文宰相荐其可大用时升察天文时事有乱亡兆遂隐居嵩洛山中以伊洛之学教人子瑛亦隐缑氏山尽读诸书教授汾晋间元初屡聘不就所著述甚富卒赠魏郡公谥文献】李霆【寳坻人粗知书善骑射轻财好施贞祐间与弟云率义兵巡逻固安永清间充义兵都统累立功迁防御使赐姓完顔后为京兆安抚使】王毅【大兴人第经义进士累官东明令贞祐末东明围急毅率民兵愿战者数百人拒守城破率众抗战力穷被执县人王八欲防之毅厉声曰忠臣不佐二王驱毅者以刀斫其胫不屈而死】张天纲【霸州益津人累官监察御史以鲠直闻后迁御史中丞权叅知政事从哀宗迁蔡蔡城破为宋所获轞车械至临安有司令供状廹书虏主天纲曰杀即杀焉用状为竟书故主而已有司不能屈】元张子良【涿州范阳人金末四方兵起燕蓟间耕稼已絶子良聚州人阻水治舟筏取蒲鱼自给从之者众乃部勒就食东平时金受重围于汴有国用安者图入投子良为入汴达意金君臣以为自天降也及金亡乃归元太宗时累官大名路总管兼府尹卒追封清河郡侯】梁陟【良乡人金进士入元以名儒徴领燕京编修所事卒谥通献先生】石天麟【顺州人好学不倦习诸国书语初事太宗为断事官佐耶律楚材厘正庶务宪宗时遣使海都被拘二十八年始得还世祖加以官以奉使无状固辞后累官至平章政事卒年九十二追封冀国公谥忠宣子珪官至南台御史中丞次子懐都刑部尚书】王伯胜【文安人为辽阳等处行中书省平章政事治懿州増郡学弟子员择师教之又度闲田募民耕种以廪饩之召拜大都留守辽阳民乞留不报皆涕泣而去及卒追封蓟国公子恪官至兵部尚书】王利用【通州潞人世祖徴为太子宾客首以敬天法祖孝亲仁民十余事为劝帝嘉纳之亷希宪尝语人曰方今文章政事兼备者利用其人也】梁徳珪【良乡人仕至叅知政事奏对无不称旨世祖尝怪州郡囚数过多徳珪对曰当国者急于徴索蔓延收繋以致此耳世祖感悟因大赦】史天倪【永清人少好学仕至兵马都元帅每受命征伐皆不战而克子楫为真定路总管有善政民皆徳之季子权为河南等路宣抚使累陈征南之策世祖壮之】史天祥【天倪从兄仕世祖朝累官副都元帅每征伐不嗜杀人忧国忧民之心老而不忘子彬为江东提刑按察副使】史天泽【天倪弟累官光禄大夫右丞相平居若无能为者及临大节论大事毅然以天下之重自任出入将相逾五十年主上不疑下民无怨人以方郭子仪曹彬云子格樟杖杠杞梓构皆拜显官】朱国寳【寳坻人仕至海北海南宣慰使所至立官程更弊政训兵息民俱有条制夷民咸畏服之世祖慰劳再四进辅国上将军都元帅】张世泽【昌平人祖巴圗率众附太祖留备宿衞屡立战功父防古台从宪宗入蜀又从征襄樊为行军千户冒犯矢石屡挫而不沮世泽从巴延南征大小十余战皆有功又从平广西累迁副万户】李徳辉【通州潞人性极孝友操履清慎仕为太原路总管凡可以阜民者皆力为之后为安西行省左丞招降罗施鬼国及卒蛮夷闻讣哀哭之如私亲至为位而祭及立庙祀之】张九思【宛平人以工部尚书兼詹事府丞力举名儒上党宋道保定刘因曹南夹谷之竒东平李谦分任东宫官属时称得人累官平章政事加大司徒子金界奴河南省右丞】张禧【东安州人父仁义为管军元帅攻归徳战殁禧从大将南征世祖时累官至都元帅时议征日本禧即请行子宏纲从父攻城徇地屡有功官至左丞及卒追封齐郡公谥武宣】郝彬【霸州信安人仕至户部尚书尝以天下转输商旅市易之不如法者着为定制请行便益天下仁宗时为大司农】刘徳温【大兴人仕为大都路总管府事时辇毂之下供给浩繁徳温措置有法民用不扰后转永平路总管为政二年户口増仓廪实兴学育材为时良吏】张荣实【霸州保定人父进金季封北平公守信安城荣实从大将南征斩宋吕文信平李璮擒宻祐皆有功累官湖北道宣慰使诸路水军万户及卒子玉袭职讨叛贼有功加都元师】曾徳【渔阳人宗圣公五十七代孙母早亡父仲祥再娶左氏擕游襄阳居马时兵陷襄阳失左氏徳徧求南土得于广海奉迎归养终身】吴鼎【燕人仕至礼部尚书至大初为保定路总管时太后欲幸五台言者请开保定西五回岭以取防径鼎言其不便乃止后为京畿漕运使卒追封蓟国公谥孝敏】卢挚【涿州人仕至翰林学士博学有文思元初称能诗者必以刘因卢挚为首所着有踈齐集】鲜于枢【渔阳人官至太常典簿能诗文尤精书翰所着有困学斋集虞集尝云大徳延祐间渔阳吴兴巴西翰墨擅一代谓鲜于枢赵孟頫邓文原也】王倚【宛平人读书务躬行不事章句世祖选倚侍东宫有诏皇太子裁决天下事凡时政民瘼倚知无不言后拜工部尚书以疾辞职给太子家丞禄优养之及卒追封太原郡侯谥忠肃】李衎【蓟邱人号息斋道人博学多通官至浙江行省平章政事卒谥文简衎善竹石窠木所着竹谱今传子士行官至黄岩知州竹石得家学尤善山水】赵师鲁【文安人秘书少监趾之子初补中书省掾典章法度无不练习及典铨选人服其公防定间拜监察御史劝帝脩举郊庙大礼元夕帝命有司张镫山为乐师鲁力諌止之卒谥文清】梁曾【燕人累官淮安路总管两使安南国能宣布威徳其君赆以金币竒物悉却不受还仍任淮安能兴学厉俗籍籍有声后既致仕复起为集贤侍讲学士国有大政悉令裁决】宋本【大都人少肆力于学至治初进士第一累官集贤院学士兼国子祭酒尝指言朝廷政事之失诏悉罢之所着有至治集弟褧泰定初进士累官翰林直学士其文学与本齐名所着有燕石集】宗杞【大都人年十九父卒号泣絶而复苏水浆不入口者三日过哀成疾杞有继母自度不起嘱其妻杨氏曰汝善守志事吾母遂卒杨遗腹生一男人谓孝感天不絶其嗣泰定中旌其门】李士瞻【东安人为翰林学士承旨封楚国公尝使□适海酋据福州城王师攻之不下士瞻谕以祸福酋遂出降闽人立祠祀之有经济集子守成官至翰林检讨有徳望河朔学者多师之有一山文集】曹鉴【宛平人累官礼部尚书在官三十余年以清介见称天性纯孝通五经为诗赋尚骚雅为文法西汉每篇成学者争相传诵】何失【昌平人负才气能诗文至正间名公交荐之以亲老不就揭傒斯尝推重云心事巢由上文章陶阮间虞集见其所作叹曰当序而传之使后之作者亦知世有斯人】本朝董伦【宛平人端厚质实能诗文洪武中为右春坊大学士久之出为河南叅政坐累谪云南洪武末召还授礼部侍郎兼翰林院学士礼遇甚厚】刘英【寳坻县人洪武中仕为山西繁峙知县亷能守法深得民心后秩满县人诣阙乞留诏复任仍命礼部书其政绩超羣以晓示天下】毕汝舟【武清人洪武中领郷荐擢监察御史振扬风纪有声累陞广东布政司右叅政】郭习中【三河人洪武丁卯科举人擢河南府教授以成材绩最陞山西沁州知州歴刑曹郎中官至江西布政司左叅政】张克诚【房山人洪武中以明经举任本县训导教诲有方人材多所造就官至都察院左佥都御史】卢祥【房山人洪武中歴官刑部郎中才能著称从征有功陞本部侍郎卒于官】付吉【大成人以通经领乡荐永乐中擢监察御史刚直有为陞陜西按察司副使】王得中【昌平人洪武中以才能举用歴任勤能累官江西布政司叅政】刘士原【昌平人洪武中以才能荐举擢山西潞州知州有惠政及民官至陜西布政司叅政】纪谆【东安人洪武中由太学生擢监察御史持法敢为永乐初陞山东按察使终任交阯】李季鼎【大兴人永乐初以国子生拜为春坊賛善讲授经书深见礼待为人博学强记当时号为书库及致仕犹访以时政宣徳初以辅导功録其子】李嘉【宛平人幼立志事父母尽孝始为奉祠所礼生永乐初以守城功授鸿胪序班陞通政司叅议官至礼部侍郎嘉持身端谨刚方严毅人不敢干以私】李庆【顺义县人由国子生署都察院右佥都御史累官兵部尚书兼太子少保安逺侯柳升征交阯庆叅督军事至交阯卒庆刚直敢为不畏强御遇事有未便侃侃争论当时严惮之】甄庸【宛平人为户部主事有声迁松江知府在任政平讼简坐累降右军都督府经歴寻荐为监察御史出巡广西卓有风裁召还拜工部右侍郎寻陞尚书致仕庸性凝重言若不出口遇事处之绰有余裕】薛贵【昌平人永乐中从征有功累陞都督佥事进封安顺侯卒追封滨国公谥忠壮】薛斌【昌平人永乐中累立战功进封永顺伯子绶袭伯爵以从北征没于阵谥武毅】毛胜【其先幽蓟人胜以父廕本朝宣徳中陞都指挥使正统以来累平贼冦歴陞左都督镇守边方进封南寜伯卒赐葬祭】刘中敷【大兴县人性恬澹忠厚永乐初以守城功授陈留县丞累迁江西左叅政山东左布政使所至以爱人称正统初召拜户部尚书未几罢归后起为户部左侍郎兼太子宾客卒】李斆【涿州人永乐中为户部主事歴江西四川叅议累陞四川布政使在官亷敏锄奸抚善威惠并行性刚直人有犯法绳之不少贷蜀人称为铁面李正统中召为吏部左侍郎以疾卒】柰亨【香河县人以守城功永乐初授脩武县丞歴陞左通政光禄寺卿所在以勤慎能干名后以户部左侍郎致仕卒】杨善【大兴县人永乐初以守城功歴官鸿胪鸣賛累陞本寺卿礼部右侍郎扈从北征进陞右都御史寻因奉使有功陞左都御史天顺改元封兴济伯兼礼部尚书善练习朝章歴官恭勤卒加封兴济侯谥忠敏】张敏【永清人宣徳中进士擢工科给事中在任以勤慎称正统末陞工部右侍郎致仕卒】杨铎【蓟州人由进士授给事中以言事出为知县亷明有为抚字不倦歴官广东叅政】韩雍【宛平人登正统初进士授御史歴广东山西按察副使佥都御史陞兵部右侍郎坐事出为浙江叅政以平广贼功陞右都御史卒谥襄毅】刘继仁【涿州人歴官蒲台知县时兵乱之后乃极力抚存民有前刘后刘之颂后以事忤中贵左迁无锡丞卒】岳正【漷县人正统戊辰进士及第累官翰林脩撰天顺初命入文渊阁预机宻重务寻以言得罪谪戍边成化初复起为脩撰出知兴化府寻去性豪迈不羁文章诗词才气飘逸亦似其为人家计萧然滨于贫困人服其居官有清操云】冯杰【涿鹿人歴官临清知县民有去思碑陞刑部员外郎仕至四川按察副使征冦被执不屈死之】武成【通州人初为泉州衞千户有勇畧善骑射正统天顺间累立战功歴陞福建都指挥佥事性孝友又能礼贤下士不类行伍中人】尚义【涿州人歴官池州府通判有善政陞莱州府同知以质直忤当道遂致仕】李麟【顺天人由进士歴官知府性亷介家人无肉食者卒于官倒囊无鲜绮可殓时论伟之】
　　列女卢氏【范阳人少好读书造次必以礼盛年寡居亲教授诸子汉将基良略山东以其子务光为记室及良败慈州刺史上官政簿籍务光家见卢氏逼之卢氏以死自誓政凶悍以烛烧其面卢氏竟不屈】宋氏【元翰林学士褧之女嫁永平王宗仁永平受兵宋氏夫妇被虏有窥宋氏欲害宗仁者宋氏顾谓夫曰我不幸至此必不以身累君言讫投井死】刘氏【名翠哥房山人李仲义妻至正末县大饥官兵执仲义欲烹之刘氏奔救流涕伏地乞贷其生不从刘曰吾闻妇人肥黒者味美愿就烹以代夫死兵遂释其夫而烹刘氏闻者莫不哀之】岳氏【大都人元末兵入城岳氏告其夫徐猱头曰我】
　　【等恐被驱逐将奈何夫曰事急惟死耳何避也遂火其居夫妇赴火以死其母王氏及二女一子皆抱持赴火死】李氏【名赛兕房山人王士明妻至正末竹贞军至县李氏及其女安奴皆被执士明随至军军怒逐之李氏谓其女曰与其受辱不若死女曰母先杀我李氏即以军所遗刀杀其女而自杀】王氏【燕人张买奴妻也年十六买奴官钱塘病殁葬城西十里外王氏每自被发往奠伏墓大恸久而致疾舅姑谓曰新妇尚少宜自图终身计王氏泣曰父母命妾归张氏此足岂可更履他人门乎防居三十年无少玷事闻旌其门】栁氏【蓟州人许嫁户部主事赵野未成婚而野卒栁誓不再嫁其兄将夺其志固不从后寝疾不肯服药曰我年二十六而寡今已逾半百得死幸矣遂卒】惠士元妻【王氏大都人士元疾革嘱曰我必不起前妾所生子汝善保防之待其稍长从汝自嫁士元卒王氏遂蓬首垢面居墓侧以妾子置左右抚养之嵗余妾子亦死乃哭曰无复望矣经死于树】刘氏【蓟州李彦宾妻年二十四而彦宾没家贫子幼刘氏誓不更适子既长娶妇杨氏未几子亦死姑妇相依以贞节自持至老不渝本朝洪武中旌为双节之门】梅氏【安东人年十八适士人谢黒皃夫疾笃度不可生嘱梅曰尔年尚少勿为我虑梅泣下遂欲自尽以随姑觉止之曰汝志固如此但吾夫妇偕老无他兄弟备养况汝娠未娩倘得一子以续吾家宗祀岂不重乎梅遂悟后果生子梅夙夜勤于纺织以奉舅姑及卒复脱簮珥以襄大事其子俊亦抚育成立孀居四十余年有司以其事闻宣徳中诏旌表其门】胡海妻【王氏丰润县人嫁兴州前屯衞千户胡海海殁王氏年少无子誓不再适奉舅姑甚恭父母欲夺其志王氏叹曰若事二姓曷若从夫于地下乎遂自缢正统中旌表其门】费隐妻【王氏良乡县人隐有疾王氏数尝其粪及疾笃嘱王氏曰我一子一女虽妾生无异汝生我死汝善抚之夫没王氏居丧以抚子女未几子亦死服除谓其亲嘱曰今夫已死妾生何为乃执女手谓之曰汝今稍知人事管钥在此汝自司之相抱痛哭是夜遂缢死】周氏【良乡民魏成妾也成年五十乏嗣娶周氏生一子后成得疾周氏事之甚勤及成殁时周氏年二十服阕亲戚或劝之再适周氏曰常闻列女不更二夫妾虽愚妇岂肯事二姓乎于是服勤耕织事姑三十余年事闻诏旌其门】孔氏【东安县人适县学生陈琏琏以嵗贡入太学留孔氏奉姑越三年琏客死孔氏躬迎榇还葬姑怜其无子欲嫁之孔氏曰夫既早逝姑老且疾妇若嫁之姑将何依哭而不从时遇兵荒人咸奔窜孔氏事姑甚谨姑卒尽卖衣服葬之孀居五十八年正统中旌其门】
　　仙释寇谦之【昌平人少遇仙人成功兴与之逰嵩华食仙药遂隐嵩阳元魏贞元中召至阙谦之一日谓弟子曰昨梦功兴召我于中岳仙官遂羽化有青气如烟从口中出天半乃消其体渐缩织者谓尸解后东郡沈猷见谦之在嵩山身作银色光明如日始知其为仙矣】薛昌【幽蓟人为进士唐天寳间栖止于蜀之青城洞天观忽得商陆酒饮之耳鼻血流死经三日蹷然而苏身轻目明势欲飞举洞见逺近节度使延置宾馆欲送至京师忽失所在】邱处机【登州人九嵗从重阳祖师逰金世宗召问以持盈守成之难为对居万寜宫后还终南元太祖请至作醮焚简飞空五鹤翔舞毎有咨访以清浄慈孝为对请住太极宫赐以虎符凡适家事一委处置卒年八十余封长春演道主敎真人】梅志仙【檀州人戒行严峻脩道黒山二十余年遂能出神逺逰郡国人莫能测有无根柏一株使其徒栽之即见茂盛卧于石嵓浃辰不食虎驯扰其侧年九十余端坐而化】岳真人【涿州人其母一日梦老人皓首长身冠劒庄伟告之曰我今当寄母家矣明日州人见有青气西北起自天而下奔往视之止于岳家真人乃生自幼不嗜酒肉长即辞亲学道师事大元真人卒得其秘元至元中封崇元广化真人丞相安图病真人视之即愈大徳初升仙而去】昙无竭【姓李氏幽州人幼为沙弥脩苦行尝闻法显等躬践佛国慨然有志乃入流沙经龟兹沙勒诸国进至罽宾国礼拜佛鉢学梵书梵语求得观世音受记经梵文一部后西入月氐国天竺界惟赍石蜜为粮后随舶泛海达广州而归不知所终】洪源【颍州人幼聪秀为亲钟爱忽夜梦释迦佛自上而降入坐堂中口诵法华经洪源敬仰久之而觉遂辞父母出家初居西峯寺后卧锡灵岩院一日出游眠于沙滩上有虎绕其身至晓而去人皆异之】常在【辽重熙间在寳坻县城南隅渠水之阴建弥陀佛舍结庐其傍持经侍佛栖心入道澹然而居其中后趺坐而化茶毘之日火身不灰徒僧以其身立于佛侧已而髪再生焉逾月则削之后有女子以手扪其顶髪遂不生】





　　明一统志卷一
&lt;史部,地理类,总志之属,明一统志&gt;
　　钦定四库全书
　　明一统志卷二
　　明　李贤等　撰
  </div>
  <div class="pagination">
   <span class="current-page">
    1
   </span>
   <a href="明一统志_page2.html">
    2
   </a>
   <a href="明一统志_page3.html">
    3
   </a>
   <a href="明一统志_page4.html">
    4
   </a>
   <a href="明一统志_page5.html">
    5
   </a>
   <a href="明一统志_page6.html">
    6
   </a>
   <span>
    ...
   </span>
   <a href="明一统志_page2.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
