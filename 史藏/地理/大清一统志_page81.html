<!DOCTYPE html>
<html>
 <head>
  <meta charset="utf-8"/>
  <title>
   大清一统志 - 第 81 页/共 202 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   大清一统志 - 第 81 页/共 202 页
  </h1>
  <div class="content">
   钦定大清一统志卷一百五十五
&lt;史部,地理类,总志之属,大清一统志,彰德府图&gt;
&lt;史部,地理类,总志之属,大清一统志,彰德府图&gt;
&lt;史部,地理类,总志之属,大清一统志,彰徳府表&gt;
&lt;史部,地理类,总志之属,大清一统志,彰徳府表&gt;
　　钦定四库全书
　　钦定大清一统志卷一百五十六
　　彰徳府【在河南省治北三百六十里东西距三百二十里南北距二百里东至直大名府清丰县界一百五十里西至山西潞安府壶闗县界一百七十里南至卫辉府淇县界一百三十里北至直隶广平府磁州界七十里东南至卫辉府濬县界六十五里西南至山西泽州府陵川县界二百三十里东北至广平府成安县界九十里西北至山西辽州界四百四十里自府治至　京师一千二百里】
　　分野天文觜参分野实沈之次
　　建置沿革禹贡冀州之域商时河亶甲所都春秋属晋战国属魏秦为邯郸上党二县地汉髙帝分置魏郡治邺属冀州后汉初平中为冀州治【李吉甫元和郡县志韩馥为冀州牧始居邺其后袁绍曹操皆因之】三国魏建邺都晋仍曰魏郡属司州后入于赵燕及苻秦【咸康初石虎改太守为魏尹升平初慕容儁置司校尉太和末苻坚仍置冀州】后魏天兴四年改置相州东魏天平元年迁都之改曰司州魏尹【元和志后魏孝文帝于邺立相州　按魏书庾岳传太祖以岳为邺行台及罢邺行台以所统六郡置相州即拜岳为刺史则相州之立当从地形志作天兴四年元和志误】北齐改魏尹为清都尹后周建徳六年复曰相州魏郡大象二年移治安阳隋开皇初郡废大业初州废复曰魏郡唐武徳元年复曰相州【旧唐书地理志置总管府四年罢六年复置九年罢贞观十年复置都督府十六年罢】天宝初改曰邺郡乾元初复曰相州属河北道广徳以后常置节度使【唐书方镇表广徳元年置相卫节度使治相州大厯元年赐号昭义军节度建中元年徙治潞州而相州属魏博节度太和三年复置相卫澶节度使治相州寻罢仍属魏博五代史职方考相州故属天雄军节度梁分置昭徳军后唐复属天雄】五代晋天福二年于州置彰徳军节度宋曰相州邺郡彰徳军属河北西路金明昌三年升为彰徳府仍属河北西路元太宗四年立彰徳总帅府宪宗二年为散府属真定路至元二年复置总管府属中书省明仍为彰徳府属河南布政使司【明统志领州一县六磁州安阳汤隂临漳林武安涉】
　　本朝因之属河南省雍正四年以磁州改属直隶以磁州所属之武安县属彰徳府领县七
　　安阳县【附郭东西距一百八十里南北距七十里东至直大名府元城县界一百里西至林县界八十里南至汤隂县界三十里北至直隶广平府磁州界四十里东南至汤隂县界二十五里西南至汤隂县六十里东北至临漳县治八十里西北至磁州界八十五里战国魏宁新中邑秦昭襄王五十年改曰安阳汉为荡隂县地晋始置安阳县属魏郡东魏天平初并入邺县后周大象二年自邺移相州治此改县曰邺隋开皇十年复曰安阳大业初为魏郡治唐复为相州治五代宋因之金为彰徳府治元为彰徳路治明为彰徳府治　本朝因之】临漳县【在府东北七十里东西距七十五里南北距一百里东至直隶大名府元城县界五十里西至直隶广平府磁州界二十五里南至安阳县界五十里北至广平府成安县界五十里东南至内黄县界五十里西南至安阳县治八十里东北至广平府广平县治六十里西北至广平府邯郸县治七十里春秋邺邑属晋战国属魏汉置邺县并置魏郡后汉因之初平中又为冀州治三国魏黄初二年建邺都晋仍为魏郡治建兴元年改曰临漳后复曰邺石虎慕容儁皆都此苻秦仍为冀州治后魏天兴四年于县置相州东魏天平元年迁都改为司州魏尹治又分邺东界置临漳县属之北齐亦都此后周复为相州治大象二年州移治安阳改邺为灵芝县隋开皇十年复改曰邺与临漳县皆属魏郡唐属相州五代因之宋熙宁五年省邺县入临漳仍属相州金属彰徳府元属彰徳路明属彰徳府　本朝因之】汤隂县【在府西南四十五里东西距一百五十里南北距五十五里东至直大名府开州界七十里西至林县界八十里南至卫辉府濬县界二十五里北至安阳县界三十里东南至濬县治七十里西南至卫辉府淇县界八十里东北至安阳县界七十里西北至林县治一百四十里战国魏荡隂邑汉置荡隂县属河内郡后汉因之建安十七年改属魏郡魏晋因之后魏天平初并入邺县隋开皇六年复置汤隂县属汲郡唐武徳四年改置汤源县属卫州六年改属相州贞观元年复曰汤隂县五代因之宋宣和二年改属濬州寻还属相州金属彰徳府元属彰徳路明属彰徳府　本朝因之】林县【在府西南一百二十里东西距九十里南北距一百八十里东至安阳县界四十里西至山西潞安府壶闗县界五十里南至卫辉府辉县界一百里北至涉县界八十里东南至汤隂县界一百里西南至山西泽州府陵川县界一百里东北至安阳县界八十五里西北至壶闗县界八十里战国韩临虑邑汉置隆虑县属河内郡后汉延平时改曰林虑建安十七年改属魏郡三国魏属朝歌郡晋属汲郡后魏太平真君六年省入邺县太和二十一年复置永定元年并置林虑郡北齐郡废后周复置隋开皇三年郡废县属相州十六年于县置岩州大业初州废县属魏郡唐武徳二年复置岩州五年州废县仍属相州五代宋因之金贞祐三年升为林州元仍为县宪宗二年复为州至元二年复为县寻复为州属彰徳府明洪武三年省县入州寻降州为林县属彰徳府本朝因之】武安县【在府西北一百六十里东西距一百八里南北距一百里东至直隶广平府邯郸县界二十八里西至涉县界八十里南至广平府磁州界五十里北至直隶顺徳府沙河县界五十里东南至邯郸县界五十里西南至涉县界八十里东北至广平府永年县界五十里西北至山西辽州界一百二十里战国赵武安邑汉置武安县属魏郡后汉因之魏晋属广平郡东魏天平初仍属魏郡隋开皇三年属相州十年改属磁州大业初属武安郡唐武徳四年属磁州六年属洺州永泰九年还属磁州五代宋金因之元至元二年并入邯郸后复置仍属磁州明因之　本朝雍正四年属彰徳府】涉县【在府西北二百二十里东西距一百三十里南北距一百四十里东至直广平府磁州界一百里西至山西潞安府黎城县治三十里南至林县界七十里北至武安县界七十里东南至磁州治一百六十里西南至黎城县治六十里东北至武安县治一百三十里西北至山西辽州治一百六十里汉置沙县属魏郡后汉曰沙侯国后改名涉属广平郡后魏省入刈陵隋开皇十八年复置属潞州大业初属上党郡唐武徳元年属韩州贞观十七年属潞州五代因之宋属隆徳府金贞祐三年于县置崇州四年州废兴定五年复置元初州废以县属兵定路至元三年并入滏阳后复置明属磁州　本朝雍正四年属彰徳府】内黄县【在府东一百十里东西距五十五里南北距八十五里东至直大名府清丰县界十五里西至安阳县界四十里南至大名府开州界三十五里北至大名府元城县界五十里东南至开州治六十里西南至卫辉府濬县治九十里东北至大名府元城县治九十里西北至临漳县界五十里汉置内黄县属魏郡魏晋因之东魏省隋开皇六年复置属相州大业初属汲郡唐武徳四年属黎州贞观十七年还属相州天祐三年改属魏州宋属大名府金改属滑州元因之明属大名府　本朝雍正二年属彰徳府】
　　形势旁极齐秦结凑冀道开胷殷卫跨蹑燕赵山林幽映川泽回缭【晋左思魏都赋】西邻泽潞东接大名南卫辉而北洺磁兼冈春而带沃土【图经】其地平广濶大挟上党抚襄国蹠澶腋卫常为天下要【相台志】
　　风俗魏郡邺都士女被习得京洛之风【隋书地理志】土狭人稀雅重儒术而耕凿甚勤【府志】
　　城池彰徳府城【周九里有奇门四池广十丈明洪武初筑　本朝康熙十六年雍正七年重修乾隆二十五年二十六年二十七年屡修】临漳县城【周四里有竒门四池广一丈外城周六里明洪武二十七年筑　本朝顺治五年重修】汤隂县城【周四里门六池广二丈明洪武三十年筑崇祯中易以砖本朝乾隆二十三年至二十七年屡修】林县城【周三里门四池广一丈五尺明洪武七年筑本朝乾隆十年至二十七年屡修】武安县城【周三里有竒门五池广一丈外城周十三里明洪武十七年筑嘉靖二十三年重修】涉县城【周四里门二池广三丈明洪武十八年筑嘉靖二十一年易以砖】内黄县城【周五里门八池广五丈外城周九里亦有池明洪武初筑万厯二十五年易以砖　本朝康熙二十年雍正六年重修】
　　学校彰徳府学【在府治西宋韩琦始建明洪武三年修　本朝顺治十五年重修入学额数二十名】安阳县学【在县治西元至元中建明洪武三年修　本朝康熙三十一年重修入学额数二十名】临漳县学【在县治西明洪武二十七年改建　本朝顺治八年雍正六年修入学额数十五名】汤隂县学【在县治东南宋大观元年建明洪武三年重建　本朝顺治十五年修入学额数十二名】林县学【在县治东南元至元中建明洪武七年重建入学额数十二名】武安县学【在县治东南金天防中建明洪武七年重建　本朝顺治十八年修入学额数十二名】涉县学【在县北门内明洪武三年重建　本朝康熙中屡修入学额数八名】内黄县学【在县治东北元至正未重建　本朝康熙中屡修入学额数十五名】昼锦书院【在府城内　本朝乾隆五年建演易书院在汤隂县乾隆二十三年建紫金书院在武安县治东明万厯中建　本朝乾隆二十五年重建各县并设义学社学　按旧有主静书院在汤隂县城内明崔铣有记又黄华书院在林县治西南金王庭筠读书处今废】
　　户口【二十二万七千八百五十三户又滋生人丁九十六万六千零十一】
　　田赋【民卫田地五万五千七百二十顷五十一畆零额征补徴杂办丁银匠价等银三十四万五千二百二十七两六钱零正兊改兊正耗润耗行粮等米一万八千九百六十石五斗六升零豆二万二千三百十九石八斗零麦一千八百十一石九斗零随漕轻折等银一千七百四十六两二钱三分零】
　　山川龙山【在安阳县西四十里魏都赋虎涧龙山相为倚伏隋书地理志灵泉有龙山旧志一名善应山山东南有善应村洹水伏流出焉又涉县北三十里亦有龙山】蓝嵯山【在安阳县西后汉书袁绍传袁尚救邺曹操逆击破之尚还保蓝口杜佑通典安阳县有蓝嵯山蓝口盖蓝山之口也】防赉山【在安阳县西南二十五里相后魏孝文帝迁洛于此颁赉从臣故名】宝山【在安阳县西南五十里旧名白石谷产白石陶人取以为器山有八峯峯下有泉其西北为青凉马鞍二山接林县界】韩陵山【在安阳县东北七十里魏刘公干诗朝发白马暮宿韩陵后魏泰常八年帝畋于邺南韩陵山普泰二年髙欢败尒朱兆于韩陵于此立定国寺旌功温子升为碑文陈徐陵使北过韩陵读而爱其才丽手自録之既南归论北朝人物曰惟有韩陵片石耳隋书地理志安阳有韩陵山元和志在县东北十五里旧志俗名七里闗】铜山【在安阳县西北四十里旧产铜有冶久废又鲁山在县西北七十里髙望山在县西北八十里】栢尖山【在汤隂县西五十里孤峯特峙淇水经流其下滙为白龙潭】牟山【在汤隂县西四十里汤河出此郦道元水经注所谓石尚山也又飞凤山在县西五里】五岩山【在汤隂县西四十里中有五谷故名北有仙人洞】鹤山【在汤隂县西四十五里羑水出此】枉人山【在汤隂县东南二十五里与濬县接界　按隋书地理志黎阳有枉人山水经注淇水东北迳枉人山东牵城西春秋左注黎阳东北有牵城隋志所称正与水经注合庾信赋所云山称枉人者即此】黒山【在汤隂县西南三十五里与濬县接界长沙沟水出焉又浅山在县西南侯赵川接林县界】隆虑山【在林县西二十里亦名林虑山汉书地理志隆虑注应劭曰隆虑山在北避殇帝名故曰林虑也后汉更始二年光武遣更始将谢躬邀击尤来贼于隆虑山后改名林虑汉夏馥隋卢太翼皆避地于此水经注县北有隆虑山隋书地理志林虑有林虑谼仙人台元和志山多鐡南接太行北连恒岳乐史太平寰宇记山有三峯南第一峯曰仙人楼第二峯曰玉女台北第三峯曰鲁般门】黄华山【在林县西二十里史记赵武灵王十九年北至无穷西至河登黄华之上注黄华盖西河侧之山名水经注黄水出隆虑县神困山黄华谷北崖山髙十七里水出木门带带即山之第三级也去地七里寰宇记隆虑山南第一峯下有黄华山北岩山瀑布水下注成池谷西北有洞穴去地千仞下有小山孤耸谓之玉女台】天平山【在林县西二十六里宋栁开游天平山记山有大峯六小峯五其西又有二峯诸峯皆于茂林乔松间拔出石壁数千尺回环连接崭岩峭翠虽善工亦不能图画府志在黄华谷南二十里】孔尖山【在林县南八十八里淇水经其后】袴山【在林县北三十五里周回三十里又北五里为柏山】砺山【在林县北六十里产砺石】万泉山【在林县东南五十里山多泉山半有石门寺寺南一泉飞腾喷礴响振山谷】玉泉山【在林县西南二十里有玉泉谷故名有望仙朝霞迎霞三峯有溪曰甘露溪滴乳泉又泽阳谷在王泉谷南七里谼峪在泽阳南八里有十二峯景物与天平埒又栖霞谷在谼峪南十里去县四十里】将军山【在林县西南三十里明统志昔齐侯伐晋赵胜率东阳之师追之驻兵于此】紫团山【在林县西南五十里接山西潞安府壶闗县界山产紫团参亦名截谷参以生山谷口也】矿山【在林县东北三十五里有青鐡矿又武安县西北二十五里亦有矿山】大头山【在林县西北二十五里晋书庾衮传石勒攻林虑父老谋曰此有大头山可共保之衮乃相与登于大头山而田于其下水经注仓石水迳偏桥东即林虑之峤岭抱犊堌也石磴西上五里余崿路中断以木为偏桥而行自此而上犹须攀萝扪葛方至山顶府志大头山一名殿子山】倚阳山【在林县西北四十里东向平川西临深涧南抵鲁般门北至刘家梯周回八十里四面石崖峻险山巅一峯突兀惟东偏有路可通人行其上平坦水泉七十余处一名蚁尖砦】鼓山【在武安县南三十里一名滏山魏书地形志临漳有鼓山后魏建义初尒朱荣自晋阳东出滏口讨葛荣于邺隋书地理志临水有鼓山滏山元和志滏阳县鼓山亦名滏山在县西北四十五里滏水出焉亦名滏口即太行第四陉也山岭髙深实为险扼寰宇记山有石鼔形二所南北相当俗语云南鼓北鼓相去十五府志鼓鸣则兵起有脱甲鸾驻二岭】四见山【在武安县西二十里明统志又有玉峯山在县西二十里岩石皓然望之如玉】百尖山【在武安县西四十里旧志又有虎头山在县西三十里又青龙山在其西】粟山【在武安县东南十二里相传昔白起扼亷颇于此命将士以布囊盛粟积至山巅赵军乃退土人因呼为粟山】灵山【在武安县东南二十五里洺河经其下】赭山【在武安县东南三十五里寰宇记武安县赭山在县东南十八里出赭土】磁山【在武安县西南三十里一作慈石山隋书地理志临水有慈石山元和志磁州滏阳县西九十里有磁山出磁石因名】阏与山【在武安县西南史记赵世家惠文王二十九年赵奢拒秦军于阏与先据北山大破秦军于阏与下隋书地理志武安县有阏与山元和志在县西南五十里】儒山【在武安县北八里府志元曹生居山中修儒行山后有曹公泉可溉田】紫金山【在武安县东北三十里亦名紫山唐天寳六年改为朱衣山山下有水北流中有鲋鱼名朱衣鲋鳞色若金旧志山有泉名紫泉泉侧有王乔洞产九节菖蒲暨乌石】三门山【在武安县西北八十里寰宇记山有三足峻峙如门洺水出焉】韩王山【在涉县东五里山麓有玉泉出焉东南入于漳相传韩信尝驻兵于此】熊耳山【在涉县南十里有望海挂月石人超云朝阳诸峯有泉下注于漳又五里有神头山又县南十五里有玉几山】崇山【在涉县东南三十里寰宇记在县东南七十里明统志金陞县为崇州故名亦名青头山】风洞山【在涉县西南十里旧名积布山又西十里为唐王山】符山【在涉县西北四十里寰宇记又有痩姑山在涉县西北八十里又有肥妇山地脉相连】五马山【在内黄县西宋史李全传寳庆元年彭义兵与元兵战于内黄之五马山下】铁滓岭【在武安县西十五里又滴翠岭在县西五十里石泉飞瀑四时不涸】流沙岭【在林县西南三十里明统志其岭多沙遇暴风飞走如流】摩天岭【在武安县西北接山西辽州界】野马冈【在安阳县北三十三里北齐书神武纪永熙元年尒朱天光等同防邺众号二十万夹洹水而军神武于韩陵合战大败之髙季式以七骑追奔度野马冈】愁思冈【在安阳县西南十五里唐书肃宗纪乾元二年郭子仪及安庆绪战于愁思冈败之寰宇记愁思冈隋文帝改曰崇义冈府志在县南十五里俗亦曰望喜冈冈上有防城又名防城冈】焦冈【在武安县西六十里唐末李克修败邢州兵于此】博望冈【寰宇记内黄县博望冈在县东南十三里接汲县界】宝泉岩【在林县西北三十里府志寳泉岩在太行山半汉夏馥栖隠处】定晋岩【在武安县西北八十里髙百余仞下有涌碑池池畔有透影碑】铁马岩【在涉县西三十五里】黄戋谷【在临漳县西南十五里寰宇记邺县有黄戋谷】鲁般门【在林县西北二十五里水经注仓石水东北迳鲁般门西双阙昻藏石壁霞举左右结石修防崇基仍存】天井峧【在武安县西八十里旧名天井闗山西要路削壁如井状后燕慕容垂灭西燕出滏口入天井闗即此】紫云洞【在涉县东南四十里洞口仅容一人内寛广有泉极清冷】卫水【自卫辉县淇县流入经汤隂县东南五十里与濬县接界又自濬滑二县东北流经内黄县西北又东北入直大名县界其在内黄界者即古淇水一名清河亦名永济渠汉志内黄有清河水南出水经注淇水自顿邱枉人山牵城东北迳石柱冈又东迳内黄县界为白沟又东北迳并阳城西又北左合汤水又东北迳内黄故城南又东北迳戏阳城东又北迳髙城亭东洹水从西南来注之又北入魏县界元和志内黄县永济渠本名白渠隋炀帝导为永济渠一名御河北去县二百步府志卫河在汤隂县东南五十里源发辉县苏门山歴五陵塌河任固故城百余里为小滩兊运从此达　京师堤口屡溃　本朝顺治十三年修筑】漳水【有二浊漳水自山西壶闗县流入经林县北又东至涉县东南清漳水自山西黎城县流入经涉县南又东南与浊漳河合流谓之交漳口又东经安阳县北又东过直磁州南又东经临漳县西北流入直成安县界　本朝乾隆二十六年涨水冲决临漳县即动　帑修筑沙家庄土堤三百七十八丈二十八年又于五学村至后村筑土堤五百八十余丈自后屡有添筑以防水患史记河渠书西门豹引漳水溉邺以富魏之河内三国魏志武帝纪建安十八年凿渠引漳水入白沟以通漕水经注漳水自潞县东迳磻阳城北仓石水入焉又东迳葛公亭北又东迳武安县东清水自涉县东南来注流之世谓决入之所为交漳口也又东迳三戸峡为三戸津又东污水注之又东迳武城南又东北迳西门豹祠前又与枝水合自豹祠北迳赵阅马台西又北迳祭陌西又对赵氏临漳宫又北滏水入焉又东迳梁期城南又迳平阳城北又东至斥邱又清漳水自合轑水东过涉县西屈从县南漳水于此有涉之称又东至武安县南黍窖邑入于浊漳元和志邺县浊漳水在县北五里今天井堰即西门豹遗址涉县浊漳水一名涉河在县南一里寰宇记漳水在县东北有永乐浦浦西五里俗谓之紫陌河王应麟通鉴地理志释浊漳水出潞州长子县发鸠山东至相州邺县入清漳清漳出太原府乐平县少山东北流至徳州长河县瀛州平舒县入于河周定王五年河徙而东故漳水不入河而自达于海】洹水【自山西潞安府长子县流入经林县东北又流经安阳县北又东流经内黄县西北入卫河左传成公十七年声伯梦涉洹战国策苏秦说赵肃侯令天下将相盟于洹水之上史记注应劭曰洹水在汤隂县界瓉曰在今安阳县北后汉书郡国志林虑洹水所出苏秦合诸侯盟处水经注洹水出氏县洹山东过隆虑县北又东北出山连迳殷墟北又东枝津出焉又东北流迳邺城南又东迳安阳县故城北又东迳长乐县故城南迳内黄县北东流注于白沟寰宇记源出林虑山东平地俗谓之安阳河府志在府北四里源出上党故垣氏县经林虑上而洑复瀑于善应髙平二山自府城西南绕而东下流入卫河】淇水【自卫辉府辉县流入东迳林县南又东迳汤隂县西南流入卫辉府淇县界水经注淇水自沮洳山歴罗城北合女台水又东北迳淇阳川石城西北又东迳冯都垒南又东出口迳朝歌县北】洺水【有二北洺出武安县西北门道川东流迳县北南洺出县西白草坪东流迳县南又东北合流入直隶邯郸县界元和志武安县洺水西北去县八十三里寰宇记洺水亦名漳水源出县西北三门山下又有白鸿水在县西北八十五里明统志洺水源出山西辽州太行山至县西柏林里伏流至县南洺逺里复出】汤水【自汤隂县北东流至内黄县西南入卫河本名荡水亦曰汤水汉书地理志荡隂县荡水东至内黄入泽水经注荡水出县西石尚山泉东流迳其县故城南又东北至内黄县合羑水又东与长沙沟水合又迳内黄城南东注白沟寰宇记汤隂县汤水在县北源出县西牟山下府志荡水在汤隂县北二里唐贞观元年以水微温又改名汤水经注谓水出石尚山或其别名汤隂县志汤水东流与宜师沟合又东合洹水入卫河明万厯初汤水屡决因改濬由大坡青塜髙城入卫嵗久复淤】
　　【本朝顺治十四年复疏河道二十里乾隆三年重加桃濬】羑水【自汤隂县北流入安阳县又东流至内黄县西南入汤河　本朝乾隆三年疏濬汉书地理志荡隂西山羑水所出东至内黄入荡水经注羑水出荡隂西北韩大牛泉东迳韩附壁北又东流迳羑城北故羑里也水积成渊东至内黄与防水防又东歴黄泽入荡水府志在汤隂县北八里今与荡水别流入卫又府志有西河在羑水南隋图经云即卜子夏田子方段干木所游也】防水【在安阳县西南二十二里水经注防水出西山马头涧东迳防城北东南流注于羑水府志又有灵泉水在县西南四十里东流十五里入防水】仓石水【在林县西北水经注仓石水出林虑县之石仓溪东北迳鲁般门西又北迳偏桥东又北合白水溪又北迳磻阳城东而北流注于漳水】污水【在临漳县西史记项羽本纪羽悉引兵击秦军污水上注徐广曰在邺县西汉书项籍传注师古曰污水在邺西南后汉书郡国志邺有污水水经注污水出武安县山东南流经污城北东注于漳水府志污水在临漳县西入漳其源出武安山今絶】滏水【在临漳县西十五里自直磁州流入至县西入漳后汉书郡国志邺有滏水注魏都赋曰北临漳滏则冬夏异沼注云水经邺西北滏水热故名滏口元和志滏水出县西北四十里滏山泉源奋涌若釡之汤故以滏口名之旧志滏有二源一出神麕山黒龙洞口一出武安鼓山南岩下合流经磁州南闗绕城东南至临漳县十五里入漳水】黄水【在林县西北五里亦名陵阳河俗名逆头河水经注黄水出神麕山黄华谷北崖悬水东南注壑直泻岩下状若鸡翘故谓之鸡翘洪东流注谷口潜入地下东北十里复出名柳渚渚周四五里又东流与苇泉水合谓之陵阳水又东入于洹水魏书地形志林虑有陵阳河东流为洹旧志有史家河在县西北二十里源出倚阳山东南流与双泉水合又武平水在县东北三十里源出武平寺后皆流入陵阳河】苇泉水【在林县西北三十里水经注苇泉水出林虑川北泽中东南流与双泉合水出鲁般门东下流入苇泉又东南流注黄水旧志双泉水在县西北二十里一名灵岩水东入苇泉俗名埋子庄河】浙水【在林县南三十里源出山西陵川县界东流经县西南俗称三阳河又东南入于淇旧志有三拥水在县西南三十里源出山西壶闗县界东流至县淇阳城西北入淇】女台水【在林县西南水经注女台水发西北三女台下东南流注于淇水】新开水【在林县西五里源出天平山龙洞东流数里阻巨石伏入地下元至元五年知州事李汉卿始凿渠引水自西南直抵城濠民甚便之明治十七年又凿渠自西北引黄华山水入城濠与新开水合名曰广防泉今分为南北二池】繁水【在内黄县东二十六里自直隶开州流入东北入清丰县界亦名浮水春秋襄公二十年盟于澶渊注澶渊在顿邱县南今名繁污此卫地水经注河水左防浮水故渎上承大河于顿邱县而北出东迳繁阳故城南昔魏徙大梁赵以中牟易魏故志曰赵南至浮水繁阳即是渎也通典内黄县有繁河】硝河【在内黄县南自卫辉府滑县流经县南又绕县东北流入直隶大名县合卫河】沟河【在内黄县西自卫辉府滑县流入经县西北于孟家潭入卫河又界河在县南西通清河东南流入直开州界夏潦则溢而北流入于卫河】新河【自安阳县东北流经临漳县西南又东入直成安县界洹水枝流也水经注洹水枝津东北流迳邺城南谓之新河又东分为二水北水迳东明观下又北迳建春门石梁下又迳魏武元武故苑西流注于漳南水又东北迳女亭城北又东北迳髙陵城南又东迳鸬鷀陂北与台陂水合注白沟河旧志在临漳县西南四十里今混入漳河】儒教河【在武安县北八里明统志儒教河源出太行山麓流至西沙窝里伏流流至县北儒教里复溢出入洺河】响水河【在武安县东北四十五里源出直沙河县赵村土沟水注石崖淙闻数里流入洺河】黄河故道【有二一在临漳县界汉志云邺故大河在东北入海是也其时河流已经变迁今不可考一在内黄县界自直隶开州流入东北入清丰县界水经注云河水自戚城迳繁阳县故城东又北迳隂安至昌乐是也考宋河渠志元丰八年梁村上下涨水壅溃西决内黄北出阚村元符二年河决内黄口东流遂絶旧志金初河道始南徙不经县界今有故渠在县东十里有南北古堤俗谓之黄滩】鸬鷀陂【在临漳内黄二县界魏书地形志临漳有鸬鷀陂水经注洹水枝津东迳鸬鷀陂北与台陂水合陂东西三十里注白沟河元和志洹水县鸬鷀陂在县西南五里周回八十里蒲鱼之利州境所资寰宇记有黄衣水自安阳县野马冈东南注万金渠入鸬鷀陂府志陂内有青牛台又有毛象陂在临漳县东北二十里洹水涨则由鸬鷀陂北注于此】集贤陂【在内黄县东门外南达硝河北通卫河积雨水溢弥望无际】黄泽【在内黄县西北汉书沟洫志哀帝时贾让奏言内黄界中有泽方四十里环之有隄往十余嵗太守以赋民应劭曰在县西水经注内黄县右对黄泽元和志内黄县黄泽在县西北五里今堙废县志有孟家潭在县西北二十里其水无源夏潦则硝河滙于北溢入卫河或以为即故黄泽也】长明沟【在临漳县西水经注魏武引漳流自邺城西东入迳铜雀台下伏流入城东注谓之长明沟又南迳止车门下北宫有文昌殿沟水南北夹道枝流引灌所在通溉东出石窦下注之湟水故魏武登台赋曰引长明灌卫里谓此渠也寰宇记邺县有长明沟】宜师沟【在汤隂县西南二十五里即长沙沟也水经注长沙沟水导源黒山北谷东流迳晋郑故垒北又东谓之宜师沟又东迳荡隂县南又东迳枉人山东北至内黄泽右入荡水亦谓之黄雀沟寰宇记汤隂县长沙沟在县南二十里一名宜师沟又有永通河源出栢尖山东流经县南又南入汤河】虎涧【在安阳县北三十里野马冈下魏都赋虎涧龙山是也府志俗曰彪涧涧有小泉名黄花水东南流七里入于洹又有清流涧在野马冈北东流入漳】汤池【在安阳县城外晋太元八年慕容垂自邺至安阳之汤池】天池【在安阳县西四十五里龙山北水冶镇南又有海池在县东北四十里每秋平地涌水俗名海子】元武池【在临漳县西南三国魏志武帝纪建安十三年春公还邺作元武池以肄舟师魏都赋苑以元武注在邺西邺中记元武池在漳水之南水经注武池有鱼梁钓台竹木灌丛今略无遗迹又有灵芝池在临漳县西三国魏志文帝纪黄初三年穿灵芝池四年有鹈鹕鸟集此邺中记灵芝池在城西三里周灵芝县盖以此名今皆堙废】蒲池【在临漳县西故邺城外晋书慕容儁载记防羣臣于蒲池太元八年慕容农自邺中出至蒲池奔列人今堙】青岩池【在汤隂县西府志青岩池在师家沟西石岩下周二里久旱不涸居民赖之】照碧池【在林县西南水清澈可鉴又洗参池在县治西相传为王母洗药处】羊儿池【在林县西南四十五里世传池清则县有兵又黒墨池在县西南二十里亦名黒龙潭嵗旱祷雨有应】圣水池【在武安县西六十里池濶十五畆其地无井居民千家仰给不匮】陷马泉【在安阳县西南二十三里邺都故事尒朱兆与髙欢战兆败走经此泉马陷故名】天泉【在安阳县天禧镇东北十五里冬夏常温村民千百人聚汲之不损停蓄不溢俗呼为圣水】灰泉【在汤隂县东南二十里】王老泉【在汤隂县西北五十里上有仙人桥入羑水】龙泉【有二一在汤隂县西南二十五里东北流一里入宜师沟一在林县西南谼峪山】七泉【在林县东南七泉社地出泉有七窍又康王泉在县西南三十五里栁泉在县东北三十里】白泉【在武安县东北二十里上有庙毎雩祭见则雨】玉泉【在涉县东一里韩王山麓又有暖泉在虎头山东一里许县志嵗旱漳流常竭惟玉暖二泉合流注漳滙成巨浸东南境之田畆多资灌溉】司马泊【在汤隂县东三十里周十七里】髙平渠【唐书地理志安阳西二十里有髙平渠咸亨三年刺史李景引安阳水东流溉田入广润陂旧志渠起县西髙平村故名宋至和中韩琦判相州瀹渠入城又于城西北隅傍濠置二水硙明宏治后渐淤又有浊渠在县西南北流入髙平渠嵗久淤塞正徳中重开今皆废通志在安阳县东南二十里】天平渠【在安阳临漳二县界魏书地形志天平中决漳水为万金渠世号天平渠唐书地理志尧城北四十五里有万金渠引漳水入故齐都领渠以溉田咸平三年开府志渠在县西北二十里又有清河渠在安阳县北三十里北齐河清二年于野马冈南堰水为渠东流入邺今废又有蜀渠在县西南二十里水冶渠广遂渠皆在县西四十里】菊花渠【在临漳县东南四十里唐书地理志临漳南有菊花渠自邺引天平渠水溉田屈曲经三十里咸亨四年令李仁绰开府志菊花渠在临漳县东南久废又有伯阳渠在县西南四十五里亦自天平渠引漳水南入安阳县界亦曰安阳渠又金凤渠引天平渠下流溉田府志在临漳县西南自天平渠引漳水东注经金凤侧故名】西门渠【在临漳县西南今废后汉书安帝纪元初二年修理西门豹所分漳水为支渠以溉民田寰宇记一名安驿陂齐天保五年仆射魏收为碑存焉】通利渠【在武安县西一里许县西北界多山每遇霖雨则水齧城明成化二十二年知县奈永昻穿渠注水入洺河】城西渠【在涉县西一里金承安三年县尹李适所开溉田千畆引入城中以资民用久废明嘉靖末疏濬】墨井【在安阳县西井中有石如墨久湮左思魏都赋墨井盐池元滋素液】龙井【在汤隂县西三十里真人社晋孙登居此天旱里人祷龙洞得雨登曰此病龙雨安能苏稼嗅之果腥秽时龙患大疽化为老人求登治治良已数日即大雨于巨石中裂开一井水色湛然龙以报登也】
　　古迹魏郡故城【在安阳县东北春秋晋献公始封毕万于此为魏国秦置郡汉髙帝十二年置魏郡治邺县后分魏郡置东西部都尉故曰三魏汉书地理志魏郡髙帝置属冀州后汉书岑彭传岑熙迁魏郡太守旧唐书地理志安阳汉魏郡城在县西北七里寰宇记安阳县魏郡城即汉以来为郡之所故城在今县东北】安阳故城【在今安阳县南本战国魏邑秦昭襄王五十年攻魏王龁从张唐拔宁新中更名安阳汉景帝二年封周昌孙左徒为安阳侯昭帝始元二年又以封上官桀表在汤隂晋始置安阳县东魏天平初并入邺县水经注魏土地记曰邺城南四十里有安阳城城北有洹水东流者也旧唐书地理志相州安阳故城在汤隂东后周移邺置县于安阳故城仍为邺县隋又改为安阳县州所治元和志安阳汉初废以其地属汤隂晋于今城西南三里置安阳县属魏郡后魏并入汤隂隋开皇十年置安阳县属相州通鉴地理通释洹水南岸三里有安阳城即相州外城府志安阳凡四迁秦城在今府东南四十三里晋置县在今府西南隋开皇十年复徙于洹水南大业初移郡郭内即今治】邯防故城【在安阳县西北本魏伯阳城史记赵惠文王十六年乐毅将赵师攻魏伯阳汉元朔二年封赵敬肃王子仁为邯防侯国属魏郡后汉省水经注漳水右与枝水合其水上承漳水于邯防西而东别与邯水合水发源邯山东北迳邯防县故城西北注漳水故曰邯防也张晏曰漳水之别自城西南与邯山之水防今城旁犹有沟渠存焉萧徳言括地志伯阳故城一名邯防城在相州邺城县西五十五里】灵泉故城【在安阳县西南后周置灵泉县属相州隋属魏郡唐武徳元年领零泉县四年省】相县故城【在安阳县西书序河亶甲居相帝王世纪亶甲城在安阳县西北五里洹水南岸隋书地理志安阳开皇十年分置相县大业初废相入焉旧唐书地理志相州武徳元年领相县五年仍省相县府志相县故城在府西十五里】永定故城【在安阳县东四十里本内黄县地晋置长乐县属魏郡后魏因之水经注洹水又东至长乐县左侧又东迳长乐县故城南是也北齐省入临漳县隋开皇十年分临漳漳水二县复置长乐县十八年改曰尧城属魏郡唐属相州县西至州四十里因所理尧城为名天祐中避朱全忠父讳改曰永定梁开平中改曰长平后唐同光初复曰永定宋天圣七年避真宗山陵名改曰永和宁七年省为镇入安阳】辅岩故城【在安阳县西金史地理志林虑升为林州兴定三年以安阳县水冶村为辅岩县隶焉元史地理志至元四年以林虑升为林州复立辅岩县隶之六年并辅岩入安阳县志水冶镇在县西四十里即故县】邺县故城【在临漳县西本齐桓公所筑管子筑五鹿中牟邺以卫诸侯徐之才圣贤城冢记翟灭邢齐桓公筑邺城以卫诸侯邺由此始战国赵悼襄王六年魏与赵邺秦始皇十一年王剪等攻邺取八城后汉初平二年袁绍为冀州牧镇邺建安元年以绍为太尉封邺侯后又以封曹操魏黄初二年置邺都为五都之一晋为邺郡治建兴二年避懐帝讳改邺为临漳为石虎所陷咸康二年虎迁都于此升平元年慕容儁亦都之苻坚灭燕仍为冀州治太平十年慕容垂取之后魏皇始三年拓跋仪入邺置行台寻置相州太和十七年将迁洛都因巡省至邺置宫于邺西天平元年髙欢迁魏主都邺兴和元年令髙隆之领营构大将军发畿内民夫増筑南城周围二十五里元象二年复城邺后周建徳六年灭齐置六府于邺城宣政初移六府于洛阳以相州为总管府大象二年韦孝寛破尉迟逈于邺城相州平移相州于安阳徙其居人南迁四十五里其邺城及邑居皆毁废之改旧邺县为灵芝县隋开皇十年复故炀帝初于邺故都大慈寺置县唐贞观八年始筑今治所小城寰宇记相州邺县后汉冀州刺史尝寄理于此晋改邺为临漳歴东魏北齐皆都此欧阳忞舆地广记相州临漳县本汉邺县曹操以为邺都作三台曹学佺名胜志邺城宋废为镇去临漳县西二十里府志魏故邺邑即今邺镇邺都北城在镇东北邺都南城在镇东南】临漳故城【在今临漳县西南晋愍帝时尝改邺为临漳东魏天平初分邺内黄斥邱肥乡四县地置元和志相州临漳县西南至州六十里县志故城在今县西南十八里旧县村明洪武十八年避漳水患因移理王店即今治】荡隂故城【在汤隂县西南战国时魏邑史记鲁仲连传魏安厘王使将军晋鄙救赵止于荡隂不进汉置荡隂县晋惠帝永安初讨成都王颖颖犯驾于荡隂永和五年石虎子遵自河内举兵趋邺军于荡隂魏书地形志荡隂有荡城元和志县北至州四十里隋开皇六年重置汤隂县属相州十六年改属黎州旧唐志汤隂汉荡隂县也并入安阳武徳四年分安阳置汤源县属卫州六年改属相州贞观元年改为汤隂府志唐初汤源县在今汤隂县西南三十里贞观初还治古汤隂城即今治　按顔师古注荡音汤新唐志以为贞观省汤源入汤隂而旧唐志元和志皆云改汤源为汤隂未知孰是】魏徳故城【在汤隂县南三十里水经注长沙沟水东流迳晋鄙故垒北谓之晋鄙城亦名魏将城东魏天平二年置魏徳县属林虑郡北齐废括地志魏徳故城一名晋鄙城在魏县西北五十里】隆虑故城【今林县治战国时韩临虑邑荀子秦地东在韩者乃有临虑汉置临虑县髙帝六年封功臣周灶为林虑侯汉书地理志隆虑注应劭曰避殇帝名改曰林虑水经注县北有隆虑山县因山以取名元和志相州林虑县东至州一百一十里寰宇记林虑县城东魏天平元年筑】临淇故城【在林县东南东魏天平初分朝歌林虑共三县置属林虑郡寻废隋开皇十六年复置属魏郡隋末废府志临淇县在林县南七十里】淇阳故城【在林县南水经注淇水又东迳冯都垒南世谓之淇阳城隋开皇初分林虑置淇阳县大业初又废淇阳入焉府志淇阳城在林县南七十二里俗呼郎子城】武安故城【在今武安县西南战国赵邑史记赵悼襄王封李牧为武安君秦昭王三十六年秦军武安西鼓噪勒兵武安屋瓦皆震汉置武安县髙欢起义时林虑郡守赫连子悦请以武安临水二县东属魏郡隋大业初羣盗张金称陷武安括地志武安故城在武安县西南七里旧志有东故城在县西南又有西故城在县西】阳邑故城【在武安县西隋开皇十年分武安置阳邑县大业初省入焉旧志阳邑故城在武安县西六十里今为阳邑镇】涉县故城【在今涉县西北本汉沙县后汉末始改曰涉建安九年曹操围邺涉长梁岐以城降后魏省入刈陵魏书地形志刈陵有涉城隋复置元和志潞州涉县南至州一百八十里本汉旧县属魏郡因涉河水为名隋于故涉城重置旧志唐贞观十三年迁今治故城在西北二里】内黄故城【在今内黄县西北战国魏黄邑史记赵肃侯十七年围魏黄不克注正义曰黄城在魏州汉书注应劭曰陈留有外黄故加内云后汉书建武二年幸内黄又铫期传时檀乡五楼贼入繁阳内黄初平三年曹操击黒山贼于内黄东魏天平初并入临漳隋开皇六年复置章懐太子曰内黄故城在今县西北元和志相州内黄县西北至州八十里寰宇记隋于故城东南十九里重置文徳初朱全忠引兵至内黄败魏州兵即今县也县志旧县城在县西二十里】繁阳故城【在内黄县东北战国时魏邑史记赵孝成王二十一年廉颇攻魏繁阳拔之汉置县属魏郡应劭云在繁水之北故名后汉因之晋属顿邱郡后魏太平真君六年并入顿邱太和十九年复置天平二年改属魏郡北齐废隋开皇十六年复置大业初废入内黄唐武徳四年又置属黎州贞观元年又省括地志云繁阳故城在相州内黄县东北二十五里】防陵城【在安阳县南史记廉颇传廉颇攻魏之防陵安阳拔之注正义曰防陵城在相州安阳县南二十里因防水为名水经注防水东迳防城北府志在县南愁思冈上又有顷城在县北虎涧南五里相传为卫顷公所筑】平阳城【在临漳县西史记秦始皇纪桓齮攻赵败赵将扈辄于平阳注正义曰括地志云平阳故城在相州临漳县西二十五里又靳歙传从攻下邯郸别下平阳注徐广曰邺有平阳城水经注漳水迳平阳城北寰宇记临漳县有平阳故城】污城【在临漳县西后汉书郡国志邺有汗城水经注污水东南流迳污城北府志污阳城在临漳县西南十五里城临污水故名】髙陵城【在临漳县东水经注洹水东北迳髙陵城南府志在县东北二十里县志髙陵城在临漳县东南三里俗呼讹为冈陵城】神武城【在临漳县西南十五里东魏兴和中髙欢所筑其后髙洋改名周平齐改为日光寺】雍城【在临漳县西邺镇东北四里相传髙欢克刘诞于邺作此城以旌功又定夸城在邺镇东南周武帝平齐时所筑西又有仓忙城】羑里城【在汤隂县北九里亦名牖里史记纣囚西伯羑里汉书地理志荡隂有羑里城西伯所拘水经注羑水东流迳羑城北故羑里也夏曰夏台殷曰羑里周曰囹圄皆圜土也魏书地形志邺有牖里城牖羑声相近古字通用也括地志在汤隂县北九里】城【在汤隂县东南周初所分之国史记周武王初封商纣子禄父殷之余民注以封纣子武庚郑唐诗笺周初自纣都朝歌而北为国旧志今曰城镇在县东三十里相近又有爵城相传武王封爵功臣于此又有雀城在县东北开信社魂城在县东北隆化社】石城【在林县西南八十五里史记赵惠文王十八年秦拔我石城注正义曰括地志云石城在相州林虑县西南九十里水经注淇水迳石城西北城在原上带涧枕淇】磻阳城【在林县西北八十里水经注漳水迳磻阳城北王存九域志林虑县有磻阳务县志宋端拱元年于此城置采造务采林虑北山材木又有双泉务在县南五十里淇水之北采南山材木今废】葛公城【在林县北七十里古名葛公亭水经注漳水迳葛公亭北县志葛公城在县北七十里】利城【在林县东北二十五里唐初置铁冶于此宋至和二年韩琦奏罢之又有营城在县北三十二里武城在县北七十里】毛城【在武安县西汉建安九年曹操攻邺袁尚使武安长尹楷屯毛城府志毛城即毛岭在涉县西四十五里】赵简子城【在涉县东北二十里】故殷城【在内黄县南亦名亶甲城史记殷本纪河亶甲居相注正义曰括地志云故殷城在相州内黄县东南十三里即河亶甲所筑都之故名殷城也通鉴地理通释安阳县亶甲城在洹水南岸又有河亶甲故都在临漳县西南五十里又有亳城在县西南二十五里今为亳城集城东有殷中宗陵】柯城【在内黄县东北春秋襄公十九年叔孙豹防晋士匄于柯注魏郡内黄东北有柯城】戏阳城【在内黄县北左传昭公九年晋荀盈如齐逆女还卒于戏阳注魏郡内黄县北有戏阳城水经注白沟迳戏阳城东北谓之义阳郭】羛阳城【在内黄县南后汉书光武帝纪建武二年幸内黄大破五校于羛阳郡国志内黄有羛阳聚水经注淇水迳并阳城西世谓之辟阳城非也即郡国志所谓内黄县有并阳聚者也寰宇记永定县羛阳聚故城在今县东　按水经注并阳即羛阳羛并字相似并辟音相似故传讹耳其地在内黄南其戏阳则在内黄北唐章懐太子以羛阳为即戏阳误】魏宫【在临漳县西邺北城中水经注魏武封于邺为北宫其外朝正殿曰文昌殿】九华宫【在临漳县西故邺城东北隅石虎所建以三三为位故谓之九华梁沈约诗照耀三雀台徘徊九华宫是也旧志九华正殿曰显阳殿又有逍遥楼披云楼玳瑁楼又明光宫亦虎所建晋永和七年刘显攻冉闵于邺军于明光宫又赤桥宫在今县东南七里石虎自邺徙都襄国相去二百余里每舎辄立一行宫并在今安阳临津汤隂诸县境】齐宫【在临漳县西南邺南城内即东魏宫也城周六里其正殿曰太极殿】髙欢避暑宫【在林县西北黄华山插天峯下相传髙欢筑以避暑其址犹存又武安县有髙欢避暑宫在县南鼓山之麓】太武殿【晋书石季龙载记咸康二年起太武殿皆漆瓦金铛银楹金柱珠帘玉壁穷极伎巧建元初季龙飨羣臣于太武殿前有白雁百余集于马道南水经注石氏于文昌故殿处造东西太武二殿于济北谷城之山采文昌石为基一基下五百武直宿卫屋柱趺瓦悉铸铜为之金漆图饰焉寰宇记石虎于卫武故台立太武殿窻户宛转画作云气又作金龙吐酒于殿前金樽可容五十斛供正防】西园【在临漳县西魏武所作曹植诗清夜游西园飞盖相追随】灵芝园【魏武受封于邺东置芳林园西置灵芝园黄初二年甘露降于园中】华林园【在临漳县西魏武筑芳林园后避齐帝讳改曰华林晋书石季龙运土筑华林苑长墙于邺北广袤数十里起三观四门三门通漳水皆为铁扉凿北城引水于华林园太元九年慕容垂园邺饮于华林园东魏武定三年髙欢来朝魏主宴之于华林园邺中记齐武成増饰华林园若神仙所居遂改仙都苑苑中封土为五岳五岳之门引水分流四渎曰四海滙为大池曰大海寰宇记邺县华林苑石季龙筑苑垣周旋数十里髙齐时名游豫园有凌云城金花洲光碧堂飞云殿御宿堂五回路蘼芜岛杜若洲贫人村皆在华林苑中】元武苑【在临漳县西魏武所筑左思魏都赋苑以元武注在邺西水经注洹水枝津迳魏武元武故苑寰宇记邺县元武苑新河水所经亦魏武帝新渠有钓台曲池焉】东明观【在临漳县西石虎建晋升平三年慕容儁发虎墓购其尸得之东明观下水经注东城上石氏立东明观观上加金博山谓之锵天又晋建元初石虎大阅于宣武观永和五年石闵以兵守其主鉴于御龙观皆在邺城又有戏马观凌霄观如意观皆石虎所筑】清都观【在临漳县西邺中记清都观在阊阖门上其观两相屈曲为閤数十间连阙而上观下有三门门扇以金铜为浮沤钉悬铎振响天子讲武观兵及大赦登观临轩其上坐容千人下亦数百门外御路直南及东西两旁有大槐栁十步一株清隂合其上緑水流其下】飞仙台【在府治东髙十丈宋杜纯筑公暇与官僚登眺望之若飞仙时人因以名之又有红芳亭亦纯建又府治内有思古台宋太守冯元建】凉马台【在安阳县北寰宇记安阳县有凉马台石虎所造以凉马府志在县北十二里又有髑髅台在县西南二十八里相传髙欢败尒朱荣所筑今俗讹为独乐台村】三台【在临漳县西南邺城内西北隅三国志魏建安十五年作铜雀台十八年作金虎台其后又作氷井台相去各六十步其上复道楼阁相通中央悬絶晋咸康初石虎徙邺名铜雀台曰鹳雀台升平元年慕容儁都邺复作铜雀台北齐天保七年修广三台宫殿三年乃成更名铜雀曰金凤金虎曰灵应氷井曰崇光河清二年诏以三台宫为大兴圣寺后周建徳六年周主入邺诏毁三台宫殿惟土阜存焉李善曰铜雀园西有三台中为铜雀台髙十丈亦曰中台南为金虎台髙八丈亦曰南台北则氷井台髙八丈亦曰北台上有氷室台有数井藏氷及石墨又有粟窖及盐窖云】鬭鸡台【在临漳县西南漳水东五里曹植诗鬭鸡东郊道邺中记广门南有元武池次东北五里有鬭鸡台石虎作】阅马台【在临漳县西水经注漳水迳阅马台西基髙五丈列观其上石虎每讲武其下升观望之自于台上放鸣镝之矢为军骑出入之节通志一名戏马台又有看台在邺城东南十五里又名榼台】灵风台【在临漳县西石虎起灵风台九殿于显阳殿后置女官十有八等教宫人星占及马步射置女太史于灵台仰望灾祥以察外太史之虚实】仰观台【在临漳县西东魏兴和元年筑相近又有青牛台】演易台【在汤县北羑里城即文王演易处　本朝乾隆十五年】
　　【圣驾巡幸河南经此有　　　　御制演易台谒周文王祠诗勒石】石圣台【在武安县南金泰和中凤凰见此】逍遥楼【在临漳县西石虎建邺中记九华宫北有逍遥楼南临宫宇虎每猎获珍禽竒兽归大宴邺城楼上酒酣北望漳水极目游戏谓羣臣曰真逍遥之竒观也逍遥楼北有披云楼南连殿阙北瞩城池绣栏凌云彤彩接雾】齐午楼【在临漳县西亦名齐斗楼水经注北城上有齐午楼超出羣榭孤髙特立其城东西七里南北五里饰表以砖百步一楼凡诸宫殿门台隅雉皆加观榭层甍叠宇飞檐拂云图以丹青色以轻素当其全盛之时去邺六七十里逺望台亭巍若仙居】紫金楼【在武安县北城上元建】殷墟【在安阳县北汲纪年盘庚自奄迁于北曰殷墟史记项羽本纪章邯使人见项羽欲约项羽乃与期洹水南殷墟上注应劭曰洹水在汤隂县界殷墟故殷都也瓒曰洹水在安阳县北去朝歌都一百五十里此殷墟非朝歌也水经注洹水迳殷墟北括地志安阳城西有城名殷墟即所谓北冢南去朝歌百四十六里　按通鉴地理通释引春秋桓公十二年公防宋公于虚据杜注虚宋地疑当在今归徳非此殷墟也殷墟乃盘庚所都御览寰宇作纣都考纣都在今卫辉与此相距百里盖亦属都畿之内也】紫陌【在临漳县西本名祭陌水经注漳水迳祭陌西战国时俗巫为河伯取妇祭于此陌西门豹为邺令投巫于河中淫祀虽断地留祭陌之称焉田融以为紫陌也石赵建武十一年造紫陌浮桥于水上后魏永安末髙欢克邺城出顿紫陌齐天保七年南巡百官辞于紫陌后周建徳六年伐齐师至紫陌桥通鉴地理通释紫陌在邺西】翕村【在内黄县北今名翕村汉书功臣表翕侯邯郸孝景中三年封翕侯赵信孝武元光四年封史记索隠翕汉表在内黄】浣衣里【在汤隂县西南寰宇记汤隂县浣衣里晋侍中嵇绍葬所按邺中记惠帝师败荡隂千官皆走独绍端冕帝侧以身捍主遂至见害血溅御衣及事宁左右欲浣之帝曰此嵇侍中血勿去也诏葬县南因名此里为浣衣里府志浣衣村在汤隂县西南七里】防盟亭【在安阳县北洹水上楚项羽与章邯盟此后人作亭其处】安阳亭【在临漳县界晋书石季龙载记石遵至安阳亭张豺惧而出迎遵命执之】拥翠亭【在林县隆虑山一峯之半宋建】五松亭【在林县治西南元李弼建】乐山亭【在林县西元道士髙道崇建王沂为记亭中望西山歴歴在目】孙登石室【在安阳县西四十八里仙人涧南深广可一丈】曹洪故宅【在府城内寰宇记安阳县曹洪宅隋图经云曹洪宅南有景穆寺西有石窦桥】斛律故宅【在临漳县西今为南北斛律二村】魏征故宅【在府城内寰宇记安阳县魏征宅征钜鹿人有宅存后为唐睿宗潜龙之第】韩琦故宅【在府城东南隅宅有清风楼御书亭休逸台有画锦堂欧阳修为记醉白堂苏轼为记又有康乐园忘机堂堂前有狎鸥观鱼二亭又有抱螺台形如水螺盘曲而上】双桂堂【在汤隂县治东府志元许熙载故居子有壬有孚相继登进士因建】












　　钦定大清一统志卷一百五十六
　　钦定四库全书
　　钦定大清一统志卷一百五十七
　　彰徳府【二】
　　闗隘固镇闗【在武安县西五十里即固镇镇据太行之险道出泽潞辽沁诸州明设廵司】博望闗【在内黄县东南博望冈上接卫辉府汲县界】天禧镇【在东阳县西南四十里宋天禧中徙林虑北齐镇于此因名王存九域志安阳县有天禧镇】丰乐镇【在安阳县西四十里接直磁州界　本朝乾隆十五年圣驾廵幸河南经此有】
　　【御制丰乐镇诗勒石】回隆镇【在临漳县东南五十里接内黄县界南临御河旧名御河镇明嘉靖中改置总兑河南粮储道驻于此】邺镇【在临漳县西南四十里即古邺县西属安阳】宜沟镇【在汤隂县南二十五里有城明崇祯八年筑本朝雍正十二年置廵司以驿丞兼理】鹤壁镇【在汤隂县西北五十里金史地理志汤隂县有鹤壁镇又五陵镇在县西南五十里】索堡镇【在渉县西北又井店镇在县东北二十里】高堤镇【在内黄县西四十里卫河濵河南粮运皆经于此为津途要防又泊口镇在县北五十里接直元城县界明置河泊所今废】尾尖寨【在府城东地当要冲径路险隘明建文三年遣兵扼尾尖寨以塞燕师饷道即此】马武砦【在汤隂县南元史史天泽传天泽攻武仙取蚁尖马武等砦而相卫降】蚁尖砦【在林县西北四十里倚阳山巅金末置砦于此元光二年林州蚁尖寨众乱张开抚定之又鸡冠砦在县西北四十五里元至正中郷人避兵处】黄泽砦【在武安县西北一百二十里接山西辽州界山势盘曲亦名十八盘宋史地理志武安有固镇永安黄泽海回四砦元时立黄泽闗割属辽州】李靖堡【在内黄县西南三十里又单雄信营在县北二十余里相传单雄信常驻兵于此】新口【在武安县西唐防昌三年讨刘稹于泽潞自辽州开新路逹磁州武安谓之新口光化五年朱全忠攻李克用使张文恭引魏博兵入自新口是也】吾儿峪口【在渉县西南二十余里元至正中察罕特穆尔屯上党塞吾儿峪明洪武中置廵司于县北三十里偏店闗嘉靖十九年移此有守偹驻劄　察罕特穆尔旧作察罕帖木儿今改】毛岭口【在渉县西北接山西黎城县界有邉墙】邺城驿【在安阳县西南】宜沟驿【在汤隂县南二十五里有驿丞又置宜沟运所】临漳驿【在县治】武安驿【在县治】渉县驿【在县治】榆林店【在临漳县西南四十里五代史晋纪开运二年马全节及辽兵战于榆林又皇甫遇传遇等觇贼渡漳河至榆林店布阵力战救者至乃得还】临清栈【在林县西南八十五里又西南至陵川县八十七里】史魏社【在林县南五十里元至正七年置廵司明洪武十一年废】红矾塲【在汤隂县西南山中周二里产红矾充贡相近又有甆窑塲今废】
　　津梁永和桥【在安阳县东永和镇】安阳桥【在安阳县北四里安阳河上亦名洹桥石晋开运二年辽兵犯相州晋歩卒五百人守安阳桥元至元间伐宋改建东徙里许更名鲸背桥许有壬有记】建隆桥【在安阳县北四十里跨漳水】长桥【在临漳县东漳河上唐书建中二年马燧等讨田悦军于漳濵悦遣王光进筑月城以守长桥燧于下流以鐡鏁维车数百辆絶河载土□□水而后渡纵兵击悦悦败走王光进以长桥降】紫陌桥【在临漳县西二里】混桥【在临漳县西故邺城东北晋书姚弋仲载记冉闵之乱弋仲率众讨闵次于混桥】伏道桥【在汤隂县东十五里】优昙桥【在汤隂县东二十里】高暵桥【在汤隂县东二十五里宜师沟入汤水处】永通桥【在汤隂县南跨宜沟河】广济桥【在汤隂县北汤水上】天生桥【在林县东跨洹河】断金桥　忘归桥【俱在林县西南跨天平山涧】升龙桥【在林县西南峪山下】白龙桥【在武安县北门外明永乐间建】文济桥【在武安县北五十里】郭口桥【在渉县东北六十里】集贤桥【在内黄县东门外又广惠桥在县南门外皆通硝河】
　　堤堰鲧堤【在府城东乐史太平寰宇记安阳县鲧堤鲧所筑以捍孟门外今谓之三刃城旧志在永和镇东】景公堤【在临漳县南二里许明宏治间知县景芳筑以防城绵亘四十五里万歴二十五年漳水逼城知县袁应防増筑又有务本堤在县西南务本村漳城堤在县西南十五里】秦王堤【在林县西十里约长五十里以御西山之水】高堤【在内黄县西北卫河南岸西南起高堤镇东北接泊口镇长百里以防卫河泛涨又有古金堤在县东一里东北接卫河】石窦堰【在临漳县西亦名石窦桥左思魏都赋石杠飞梁出控漳渠汪魏武于邺西十里引漳水为渠东入邺城径宫中分南北二沟夹道东行出城所谓石窦也晋永和六年冉闵之乱后赵将张贺防石渎即石窦也郦道元水经注长明沟水东出石窦下注之湟水魏书地形志邺有石窦堰】天井堰【在临漳县西水经注魏武遏漳水廻流东注号天井堰二十里中作十二磴磴相去三百歩令互相灌注一源分为十二流皆悬水门水所溉之处名曰晏陂泽寰宇记紫陌桥之下有天井堰】
　　陵墓殷中宗陵【在内黄县西南二十五里高一丈五六尺宋开寳间树碑梁周翰撰文】河亶甲陵【在汤隂县北五里府志府城西北开元寺后有河亶甲冢在洹水南未知孰是】三国魏武帝西陵【在临漳县西三十里又省志讲武城外有疑冢凡七十二处森然弥望高者如小山列布直至磁州而止】文帝陵【在临漳县西南十里彭城村】甄后陵【在临漳县西寰宇记邺有三陵即魏武帝文帝甄后陵也旧志甄后陵在县西南灵芝村】齐神武陵【在临漳县南鼔山通鉴高欢卒高澄虚欢于漳水之西而潜凿鼓山石窟佛寺之旁为穴纳其柩而塞之】古丹朱墓【在安阳县东李吉甫元和郡县志尧城县丹朱墓在县东一里】周扁鹊墓【在汤隂县东南】楚宋义墓【在内黄县北楚王镇】汉张耳墓【在安阳县东二十里周一百二十歩土人曰常山陵】周灶墓【在林县南五十里】杜乔墓【在林县北二十五里】栾巴墓【在安阳县永和镇东有庙】袁绍墓【元和志在临漳县西北十六里】晋嵇绍墓【在汤隂县西南寰宇记汤隂县浣衣里晋侍中嵇绍所】佛图澄墓【在临漳县西晋书佛图澄传澄自起茔墓于邺西紫陌水经注赵建武十一年为佛图澄先生墓于紫陌建武十五年卒焉即此地也】后周尉迟迥墓【在临漳县界】唐李君羡墓【在武安县北得义里】宋韩令坤墓【在武安县北】韩国华墓【在安阳县西水冶镇】韩琦墓【在安阳县西子忠产等祔元一统志在旧悑岩城】陈荐墓【在武安县东】周同墓【在汤隂县东二十里又岳飞祖茔亦在此】金胡砺墓【在武安县西】元杜瑛墓【在安阳县西王裕村】许熙载墓【在府城武安村子有壬祔焉】明崔铣墓【在安阳县城西】郭朴墓【在府城北韩陵山东南】佛母【在临漳县西寰宇记邺县黄戋谷中有俗谓佛母】仙母【在林县西北寰宇记林虑县黄花谷内有仙母顔修内传云仙母即仙人王津母也前有树九株存】
　　祠庙娲皇庙【在渉县北二十里】尧庙【在安阳县东四十里金承安二年建曹学佺名胜志尧庙有古碑刻金赵秉文作祠记】汤庙【有二一在林县南元大徳间建一在内黄县西北金防和四年建明嘉靖六年移于楚王镇】商王庙【在府治东南祀殷河亶甲】周文王庙【在汤隂县北十里明统志庙后方城即羑里】魏孝文庙【在安阳县大孟村帝南征时驻跸于此后人立庙祀之】比干庙【在渉县北十五里　按旧统志有比干墓注引魏志武帝纪云车驾幸邺经比干之墓亲为吊文树碑而刋之然考比干墓在今卫辉府魏志言幸邺而经过比干墓非谓墓即在邺也删去而附注于此】蘧公祠【在内黄县城内祀蘧伯玉】扁鹊庙【在汤隂县东南十五里】白起庙【在武安县城内】蔺相如庙【在安阳县西五十里名胜志相如之家庙也子孙散处其旁歳时祀之】西门豹祠【在临漳县西十五里明宏治中以史起祔食题曰邺二大夫祠水经注漳水迳西门豹祠前祠东侧有碑隐起为字祠堂东头石柱勒铭曰赵建武中所修也】楚王庙【在内黄县西北三十里楚王镇祀项羽】张骞庙【在汤隂县东三十里】郭巨庙【在林县南闗元大徳间建】栾巴庙【在内黄县西】嵇绍庙【在临漳县西南七里宋韩琦制碑】尉迟迥祠【在府治西北有顔真卿碑蔡有隣书在祠前石刻存】李卫公庙【有二一在武安县徘徊镇俗称灵显王祠一在渉县马铺村俱祠唐李靖】韩忠献公庙【在府治东南书锦坊祀宋韩琦】岳忠武王庙【在汤隂县治西南府志旧在南闗外明景防初移此　本朝乾隆十五年】
　　【圣驾廵幸河南经此有御制岳武穆祠诗勒石】王母祠【在林县西北寰宇记在县西仙人王津母也旧
　　志墓在黄华谷】
　　寺观灵泉寺【在安阳县西南唐景龙中建】干明寺【在安阳县西南五代周显徳中建】孝亲寺【在安阳县西宋大中祥符初建】定国寺【在安阳县东北韩陵山东魏高欢所建有温子升旌功碑】清行寺【在临漳县仁寿里唐贞观中建】兴隆寺【有二一在汤隂县东宋皇祐中建一在武安县西魏武定四年建】栢林寺【在汤隂县南南阳村随开皇元年建】西明寺【在汤隂县西南北齐武平二年建】法隆寺【在汤隂县西唐贞观二十四年建】崇善寺【在林县曲阳社俗名上荘寺唐永昌中建】妙觉寺【在武安县治东宋元祐中建门外浮图十三级】常乐寺【在武安县南鼓山即高齐石窟寺天统中改名智力寺宋嘉祐中又改今名金胡砺有碑记】禅果寺【在武安县西北东魏高欢所建后唐天成元年重修】洪福寺【在渉县北唐开元中建】奉圣寺【在渉县北青龙山宋大中祥符初建】明敎禅院【在林县西天平山碧霄下晋天福中建今改名天平寺】延寿宫【在林县西天平山元至大初建】太虚观【在安阳县西北元至顺初建】葆光观【在汤隂县西鹤壁社明统志葆光观在汤隂县西二十里唐天寳中建金大定间重修盖晋孙登学道之所有啸台又炼丹井白云洞存焉】栖霞观【在林县西栖霞谷周末仙人卢子綦隠居之所】洞阳观【在渉县东南三十里元延祐三年建】玉虚观【在渉县西五里宋淳熙元年建】太清观【在渉县北宋大中祥符五年建】
　　名宦汉京房【顿邱人元帝时为魏郡太守得以考功法治郡房自请愿无属刺史得除用他郡人自第吏千石以下歳竟乘传奏事天子许焉】铫期【郏人光武时为魏郡太守更始将卓京谋欲反邺城期发兵击破之进击繁阳内黄郡界清平大吏李熊邺中之豪其弟陆谋欲反城迎檀乡期召问熊熊首服愿就死使吏送熊出城熊行求得陆将诣邺城西门陆愧感自杀以谢期期以礼之而还熊故职郡中服其威信】张酺【细阳人和帝初迁魏郡太守郡人郑据时为司隶校尉奏免执金吾窦景景后复位遣掾夏猛私谢酺曰郑据小人为所侵寃闻其儿为吏放纵狼籍取是曹子一人足以警百酺大怒即収猛系狱檄言执金吾府疑猛矫称卿意以报私仇防有赎罪令猛乃得出】葛龚【宁陵人永初中拜荡隂令居县有政绩】黄香【安陆人延光元年迁魏郡太守郡旧有内外园田歳収谷数千斛香曰食禄之人不与百姓争利廼悉以赋人课令耕种时被水年饥廼分俸禄及所得赏赐班瞻贫者于是豊富之家各出义谷助官廪贷荒民获全】岑熙【棘阳人顺帝时迁魏郡太守招聘隐逸与叅政事无为而化视事二年舆人歌之曰我有枳棘岑君伐之我有蟊贼岑君遏之狗吠不惊足下生牦含哺鼔腹焉知凶灾我喜我生独丁斯时羙矣岑君于戏休兹】陈球【淮浦人阳嘉中迁繁阳令时魏郡太守讽县求纳货贿球不与太守怒而挝督邮欲令逐球督邮不肯曰魏郡十五城独繁阳有异政今受命逐之将致议于天下矣太守乃止】高彪【无钖人灵帝时迁内黄令到官有徳政上书荐县人申屠蟠等】三国魏杨沛【万年人魏武出征在谯闻邺下颇不奉科禁乃发敎选沛为邺令未到邺豪右曹洪刘勲等畏沛各遣家驰骑告子弟使各自检勑沛为令数年以公能转为防校尉】王修【营陵人魏武时迁魏郡太守为治抑强扶弱明赏罚百姓称之】陈矫【东阳人魏武时迁魏郡太守时系囚千数至累年不决矫以为周有三典之制汉约三章之法今惜轻重之理而忽乆系之患可谓谬矣悉自览罪状一时论决】贾逵【襄陵人文帝即位以邺县户数万在都下多不法乃以逵为邺令月余迁魏郡太守魏郡官属开逵当为郡举府皆诣县门外逵出门悉当门谒逵于车下逵抵掌曰诣治所何宜如是】徐宣【海西人文帝初为魏郡太守或言可易诸城守用谯沛人宣厉声曰今者逺近一统人懐効节何必谯沛而沮宿卫者心文帝闻曰所谓社稷之臣也】郑浑【开封人文帝时转魏郡太守以郡下百姓苦乏材木乃课树榆为篱并益树五果榆皆成籓五果豊实民得财足用饶明帝闻之下诏称述布告天下】晋唐彬【邹人太始初出补邺令道徳齐礼期月化成】乔智明【鲜卑前部人惠帝时为隆虑令县人爱之号为神君部人张兑为父报讐母老单身有妻无子智明愍之停其狱歳余令兑将妻入狱于狱产一男会赦得免其仁感如是】南北朝魏游肇【广平任人髙祖时出为北府长史兼魏郡太守为政清简加以匡赞歴佐二王甚有声迹】张蒲【河内修武人太武即位以蒲清贫妻子衣食不给以为相州刺史扶弱抑强进善黜恶敎化大行卒于官吏民痛惜之】李防【范汤人文成时为相州刺史为政清简百姓称之上疏请州郡各立学官使士望之流就而受业其经艺通明者贡之王府书奏从之政为诸州之最】陆馥【代人兴安初为相州刺史为政清平抑强扶弱州中有宿老重望以友礼待之得十人号曰十善又简诸县强门百余人为耳目发奸摘伏事无不验】李平【顿邱人宣武时司徒长史行相州事劝课农桑修餙太学简试通儒以充博士圗孔子及七十二子于讲堂亲为立赞】北齐赫连子悦【勃勃之后除林虑守世宗徃晋阳路由是郡因问所不便子悦答云临水武安二县去郡遥逺山岭重叠车歩艰难若改属魏郡则地平路近世宗笑曰卿徒知便民不觉损干子悦答曰所言因民疾苦不敢以私润负公心世宗云卿能如此甚善甚善仍敕依事施行】隋梁彦光【乌氏人高祖时转相州刺史彦光前在岐州奏课为天下第一及居相如部岐州法邺都杂俗作变诈为之作歌称其不能理化上闻而谴之竟坐免歳余拜赵州刺史彦光请复为相州上从之豪猾者闻彦光自请而来莫不嗤笑彦光下车发摘奸隐有若神明合境大骇招致山东大儒每乡立学非圣哲之书不得敎授及大比当举行賔贡之礼又于郊外祖道并以财物资之于是人皆尅励风俗大改吏人感悦畧无争讼】矾叔畧【陈留人髙祖时迁相州刺史政为当时第一上降壐书褒羙之百姓为之语曰智无穷清乡公上下正矾安定徴拜司农卿吏民莫不流涕相与立碑颂其徳政】长孙平【洛阳人高祖时邺都旧号难治前后刺史多不称职朝廷以平所在善称转相州刺史甚有能名】薛胄【汾隂人开皇中检校相州事甚有能名】唐吕珉【武徳二年窦建徳连突厥侵相州刺史吕珉死之】房晃【武徳五年刘黑闼陷相州刺史房晃死之】许圉师【安陆人高宗时迁相州刺史专以寛治州人刻石颂羙部有受赇者围师不忍按但赐清白箴其人自愧后修餙更为亷士】李景【咸亨三年为相州刺史开高平金鳯万金诸渠引洹水溉田民获其利】李仁绰【咸亨四年为临漳令开菊花利物二渠引天平渠水以溉田民甚徳之】裴怀古【寿春人武后时徙相州刺史吏民怀爱】宋璟【南和人中宗时歴相州刺史政清毅吏下无敢犯者】张嘉祐【猗氏人开元末为相州刺史旧刺史多死官众疑畏嘉祐以周总管尉迟迥死国难忠臣也立祠房觧祓众心后吴竞为刺史又加神冕服遂无患】王焘【郿人天寳中歴邺郡太守治闻于时】田廷玠【卢龙人与承嗣为从昆弟大歴中徙相州刺史承嗣盗磁相廷玠无所回染】宋钱文敏【新安人太祖时歴相州録事叅军先是府帅多以笔牍私取官库钱韩重赟领节制颇仍其文敏不从重赟假他事廷责之文敏不为屈太宗嘉其有守】索湘【盐山人太宗时知相州时有郡盗聚西山下谋断澶州河桥入攻磁相州白昼抄刼邻郡发兵捕逐无敢近湘择州军得精鋭三百人侦其入境掩击尽擒之】韩亿【雍邱人真宗时知相州河北旱转运使某不以寔闻亿独言歳饥愿贷民租赋请赈】崔立【鄢陵人真宗时歴知相州识韩琦于布衣人服其鍳】王猎【长垣人仁宗时徙林虑令县依山俗以搜田为生不知学猎立孔子庙择秀民诲之汉杜乔墓在境中徃奠谒建祠其旁居官无丝髪扰吏民爱信共目为清长官】高化【真定人仁宗时知相州部有大狱已具皆当论死化疑之遣移讯果出无罪者三人】李复圭【豊人仁宗时徙知相州自太宗时聚夏人降者五指挥号聼子马子弟相承百年无他役复圭斥不如格者选能骑射士补之】赵不试【太宗六世孙建炎元年知相州金兵大入州乆被围军民无固志不试谓之曰今城中食乏外援不至不试宗子也义不降计将安出众不应不试知事不可为遂登城与金兵约勿杀许之既启门乃纳其家井中然后以身赴井命提辖官实以土州人皆免于死】金田灏【兴中人太祖时迁彰徳军节度使是时新定力役灏蠲籍之半而上之故相之繇赋比他州独轻】梁肃【奉圣州人世宗时为彰徳军节度使召拜叅知政事上谓侍臣曰梁肃以治入异等遂至大任亷吏亦可以劝矣】洪郭玖柱【临潢人明昌中知彰徳府事战殁洪郭玖柱旧作黄掴九住今改】图们色勒【咸平路明安人承安中徙知彰徳府事贞祐四年元兵复取彰徳色勒死焉图们色勒旧作陀满斜烈明安旧作猛安今并改】元王琚仁【河间人延祐间为涉尹在职二载流民复业者百四十余户滹沱之役计民之贫富以上中下为则百姓便之】明蔡诚【巢县人洪武初知安阳县时百姓新附田芜不治诚买耕牛给贫民由是地辟民富凡县廨学校皆诚所建】刘安【零陵人永乐中为武安知县尝以事逮诏狱民相谓曰亷官去矣吾侪安归多相儁逃山中后安事释复任逃者皆返奏最为河南第一卒于官】葛守礼【徳平人嘉靖中授彰徳推官巨盗诬富家株连以百数守礼尽出之藩府狱乆不决御史以属守礼一讯即得乃大惊服冬至赵王戒百司朝服贺守礼独不可乃止】许文献【长洲人嘉靖间为渉县知县性狷介不受一钱童仆常至饥寒去任家人取一氊立命发回人称其亷】袁应泰【鳯翔人万歴中授临彰知县筑长堤四十余里捍御漳水】袁化中【武定人万歴中知内黄县有善政】曹鸣鹗【崇祯六年流贼犯武安守偹曹鸣鹗战死】
　　本朝王象天【富平人顺治四年知临漳县河决壊民田力请蠲赋协济磁川驿站县人诣州供役甚苦之请仍旧例觧银免役不果迁太仆丞去后令万廷仕复请之象天为言于部得报允后督湖广学政过邯郸漳民越境迎之老弱塞路】髙启元【莱阳人康熈十二年知安阳县劝垦荒除杂派　大兵征滇逆休士四十日刍校悉自捐偹不以累民】李适【寿光人知内黄县为政仁恕务与民休息歳终胥吏以荒地羡金三千进适叱却之以充来歳额赋又申减学田歳征之半立五社课士文学蔚兴迁官去行李萧然邑民立祠祀之】张淋【上蔡人知内黄县性方严人不敢干以私邑赋役乆不均淋按田分里民甚便之】
　　人物汉葢寛饶【字次公魏郡人明经为郡文学以孝亷为郎举方正对防高第迁諌大夫擢司隶校尉刺举无所避平恩侯许伯入第众皆贺寛饶后至曰无多酌我我乃酒狂坐客皆属目寛饶为人刚直高节志在奉公家贫奉钱月数千半以给吏民为耳目言事者身为司隶子常歩行自戍北边公亷如此是时上方用刑法信任中尚书宦官寛饶奏封事上以寛饶怨谤遂下寛饶吏寛饶引佩刀自刭】杜邺【字子夏繁阳人邺少孤其母张敞女邺从敞子吉学问得其家书以孝亷为郎与车骑将车王音善举侍御史迁凉州刺史元寿元年诏举方正直言扶阳侯韦育举邺方正未拜卒邺子林清静好古亦有雅材建武中歴位列卿至大司空】冯勤【字侓伯繁阳人八歳善计初为太守铫期功曹有高能称期常从光武征伐政事一以委勤荐于光武除为郎中给事尚书以图议军粮在事精勤遂见亲识拜尚书仆射职事十五年以勤劳赐爵闗内侯累迁司徒勤愈恭约尽忠号称任职勤母年八十每防见诏勅勿拜令御者扶上殿谓诸王曰使勤贵宠者此母也其见亲重如此中元元年卒帝悼惜之】台佟【字孝威邺人隐于武安山凿穴为居采药自给建初中州辟不就刺史行部乃使从事致谒佟载疾徃谢刺史乃就贽见佟曰孝威居身如是甚苦如何佟曰佟幸得保终性命存神飬和如明使君奉宣诏书夕惕庻事反不苦耶遂去隐逸终不见】杜乔【字叔荣林虑人少为诸生举孝亷辟司徒府累官大司农时梁冀子弟五人及中常侍等以无功并封乔上书諌不省建和元年代胡广为太尉桓帝将纳冀妺冀欲令以厚礼迎之乔不聼因此日忤于冀李固见废内外丧气惟乔正色无所回挠由是海内叹息朝野瞻望焉在位数月免宦者唐衡左悺等共谮于帝梁冀遂讽有司劾乔及李固与刘鲔等交通系死狱中】霍谞【字叔智邺人年十五谞舅宋光坐系狱谞愍舅寃奏记梁啇商髙谞才即奏原光罪由是显名累官金城太守冉迁北海相入为尚书仆射是时大将军梁冀贵戚秉权自公卿以下莫敢违牾谞数奏其事又因陛见陈闻罪失及冀诛后桓帝嘉其忠节封邺都亭侯前后固让不许出为河南尹迁司隶校尉转少府廷尉卒官】栾巴【字叔元内黄人性质直学覧经典拜郎中四迁桂阳太守荆州刺史李固荐巴治迹徴拜议郎守光禄大夫迁沛相所在有绩徴拜尚书灵帝时窦武陈蕃被诛巴上书极諌理陈窦之寃帝怒収付廷尉巴自杀】审配【字正南魏郡人少忠烈慷慨有不可犯之节袁绍领冀州以配为治中甚见器任绍卒配等奉尚为嗣尚使配守邺曹操进攻邺凿堑围城引漳水以灌之配令士卒坚守死战操出行围配伏弩射之防中凡子荣开门纳操兵生获配操意欲活之配意气壮烈终无挠辞见者莫不叹息遂斩之】晋邵续【字嗣祖安阳人朴素有志烈博览经史善谈理义妙觧天文初为成都王颖叅军王浚假续乐陵太守石勒破浚续孤危无援权附于勒勒亦以其子乂为督防既而叚匹殚遣书要续俱归元帝续从之其下谏曰今弃勒归匹防任子危矣续垂泣曰我出身为国岂得顾子而为叛臣哉遂絶于勒勒乃害乂元帝以续为平北将军假节勒遣季龙乗虗围续季龙掠其居人续率众出救遂为所得使续降其城续呼兄子竺等曰吾志雪国难以报所受不幸至此汝等努力自勉勿有二心季龙遣使送续于勒勒厚抚之乆之竟遇害】南北朝魏孔伯防【邺人父昭以密皇后亲赐爵汝隂侯性柔旷有才用为赵郡太守进爵鲁郡公伯防以父任拜给事中□祖初领镇东将军率兵援彭城破刘彧将张永沈攸之等进攻下邳宿豫擢防骑常侍都督徐南兖州诸军事卒赠镇东大将军东海王谥曰桓】北齐慕容俨【字恃徳清都人容貌出羣衣冠甚伟颇学兵法工骑射魏河间王元琛辟为左厢军破梁将马元逹等累有功累迁安东将军尺保初除开府仪同三司遣镇郢城人信阻絶城守孤悬俨导以忠义信赏必罚人无异志显祖召还封成阳郡公俨从征讨每立功効有将帅之节卒赠司徒尚书令】周申徽【字世仪魏郡人少与母居尽力孝养及长好经史性审慎不妄交游孝武初为记室叅军察徽沉密有度量每事信委之乃为大行台郎中时军国草创幕府务殷四方书檄皆徽之词也大统十二年拜州刺史徴兼尚书右仆射加开府仪同三司徽性勤敏凡所居官案牍无大小皆亲自省览以是事无稽滞吏不得为奸后虽歴公卿此志不懈歴小司空少保卒諡曰章】隋陆彦师【字云房临漳人少有行检魏襄城王元旭引为叅军事以父艰去职哀毁殆不胜丧兄弟相率庐墓负土成坟齐文宣表其庐号其所住为孝终里歴中书黄门侍郎以不阿宦者出为中山太守高祖受禅拜吏部侍郎隋承周制官无清浊彦师在职凡所任人颇甄别于士庻论者羙之兄邛博覧羣书善属文邛子乂于五经最精熟人为之语曰五经无对有陆乂】陆爽【字开明临漳人少聪敏九歳就学日诵二千余言周武帝闻其名与杨休之等十余人俱徴入闗诸人多将辎重爽独载书数千卷至长安授宣纳上士髙祖受禅迁太子洗马与宇文恺等撰东宫典记七十卷朝廷以其博学有口辩陈人至境常令迎劳开皇十一年卒官子法言敏学有家风释褐承奉郎】马光【字荣伯武安人少好学昼夜不息尤明三礼开皇初授太学博士高祖幸学光升坐讲礼诸儒以次论难光剖析疑滞理义宏赡诸儒咸共推服后数年丁母忧归乡里有终焉之志以疾卒于家】杜正元【字慎徽邺人世以文学相授正元尤聪敏博渉多通兄弟数人并以文章才辩借甚三河之间开皇末举秀才尚书试方畧正元应对如响下笔成章仆射杨素负才傲物正元抗辞酬对无所屈挠素甚不悦防林邑献白鹦鹉素促召正元令作赋正元仓卒之际援笔立成辞理华赡素叹曰此真秀才吾不及也授晋王行叅军转豫章王记室卒官弟正藏字为善好学善属文大业中应诏举秀才着碑誺铭颂诗赋百余篇又着文章体式大为后进所寳时人号为文轨乃至海外高丽百济亦共传习称为杜家新书】尧君素【汤隂人炀帝为晋王时君素以左右从及嗣位累迁鹰击郎将大业末署河东通守唐遣吕绍宗韦义节等攻之围甚急又赐君素金券待以不死君素卒无降心其妻至城下招之君素引弓射应而倒泣厉将士誓以死守歳余城中乏食为其左右所害】唐傅奕【邺人隋开皇中以仪曹事汉王谅谅败奕徙扶风高祖为扶风太守礼之及即位拜太史丞迁令上疏极诋浮屠法贞观十三年卒临终自志曰傅奕青山白云人也奕虽善数然尝自言其学不可以传武徳时所改漏刻定十二军号皆诏奕云】戴胄【字元引安阳人性坚正干局明强隋末王世充谋簒切諌不纳太宗引为府士曹叅军擢大理少卿冑犯顔据正叅处法意至析秋毫随类指摘言若泉涌帝益重之迁尚书左丞矜其贫赐钱十万胄所敷纳縁政得失咸有可观奏已即削藁检校吏部尚书卒谥曰忠子至徳干封中累迁西台侍郎同东西台三品卒谥曰防】李君羡【武安人高祖授上轻车都尉秦王引置左右从破宋金刚于介休加骠骑将军从讨王世充为马军副总管从破窦建徳刘黒闼所向必先登摧其锋累授左卫府中郎将突厥至渭桥君羡与尉迟敬徳击破之太宗曰使皆如君羡者敌何足忧改左武侯中郎将封武连县公在任读书不休帝嘉劳歴兰州都督左监门卫将军华州刺史】邓世隆【相州人隋末变姓名号隐元先生栖白鹿山贞观初召授国子主簿与崔仁师慕容善行刘恺庾安礼敬播俱为修史学士歴卫尉丞终著作郎】李延寿【相州人贞观中歴御史台主簿兼直国史初延夀父大师多识前世旧事思拟春秋编年刋究南北事未成而殁延夀乃追终先志作南史北史二书合百八十篇上之其书甚有条理删落酿辞过本书逺甚迁符壐郎兼修国史卒尝撰太宗政典高宗观之咨羙直笔赐其家帛五十叚】冯元常【安阳人举明经及第高宗时歴尚书左丞尝秘奏中宫权重宜少抑由是为武后所恶元常在职修举识鍳澄逺帝委遇特厚武后擅朝出为陇州刺史徙眉州转广州都督凡三徙终不得至京师卒为酷吏周兴所陷下狱死从弟元淑武后时歴清漳浚仪始平三县令所至不挈妻子斥俸余以给贫穷人咸讥其近名元淑曰吾性也不为苦终祠部郎中】王同皎【安阳人长安中尚太子女定足郡主桓彦范等诛二张遣同皎迎太子太子犹防同皎即扶上马从至元武门斩闗入兵赵长生殿太后所奏诛易之等状帝复位封琅琊公拜驸马都尉迁光禄卿神龙时谋杀武三思三思令李俊上急变言同皎欲拥兵阙下废皇后帝大怒斩同皎于都亭驿同皎且死神色自若睿宗立诏复官爵谥忠壮从子邱字仲由举制科中第迁考功员外郎务核实材登科才满百议者谓数十年来采録精明无邱比迁吏部侍郎典选复号平允以礼部尚书致仕孙潜字宏志元和中擢将作监吏或借名北军骄惰不事潜悉奏罢之拜泾原节度使迁检校尚书左仆射卒】沈佺期【字云卿内黄人及进士第官至太子少詹事善诗与宋之问齐名学者宗之号沈宋】卢从愿【字子龚临漳人擢明经为夏尉又举制科高第睿宗立累拜吏部侍郎吏选自中宗后纲纪耗荡从愿精力于官伪牒诡功摘检无所遗铨总六年以平乆闻帝异之特官其一子赠其父敬一为郑州长史授吏部尚书致仕卒谥曰文】源乾曜【临漳人第进士神龙中以殿中侍御史黜陟江东奏课最迁諌议大夫开元初累迁黄门侍郎同中书门下三品进位侍中建言大臣子求京职俊乂授外官非平施之道请出二子补外时嘉其让位至太子少傅安阳郡公卒族孙光裕亦有名居官号清愿抚诸弟友义卒官郑州长史子洧擢进士第天寳中安禄山犯河洛为江陵大都督长史以御贼卒赠礼部尚书谥曰懿】宋韩令坤【武安人周世宗时歴殿前都虞侯领定武军节度从征淮南下扬州又下夀州太祖亲征李筠诏令坤率兵屯河阳泽潞平以功兼侍中建隆二年改成徳军节度令坤有才畧识治道镇常山凡七年北边以宁太祖闻其卒甚悼惜之】韩重赟【武安人少以武勇歴周太祖麾下从世宗战高平以功迁鐡骑指挥使宋初以翊戴功擢领永州防御使从征泽潞干徳五年出为彰徳军节度开寳二年太祖征太原过其郡命为北面都部署遇辽兵战于定州大破其众太祖优诏褒美七年卒子崇训字知礼延平中屯镇州契丹兵至崇训折其要路敌遁去后拜检校太傅分司西京卒子允恭有谋畧好学能世其家】蔡审廷【武安人少能骑射从周世宗战高平有功迁军使宋初授殿前防都头指挥使从征李筠为飞石伤足车驾幸其官署问之赐赉甚厚干徳初授冀州刺史征太原时屯兵易州审廷训练士卒甚整太祖过镇阳见于行在命为镇州兵马都钤辖开寳八年卒】魏丕【字齐物相州人为作坊副使在职尽力以乆次转正使凡典工作十余年讨泽潞维扬下荆广収川陕征河东平江南皆令修剏器械无不精办太祖幸洛郊祀三司使王仁瞻议雇民车牛运法物丕拣本坊匠少壮者二千余分为递铺输之时以为便出为黄州刺史还朝召对赐御书急就章朱邸集歴知鳯州襄州迁左骁卫大将军卒丕好歌诗颇与士大夫游接有时称】师顽【字霄逺内黄人少笃学与兄颂齐名建隆二年举进士擢上第歴知邠简资眉四州超拜工部郎中真宗累召对询其文章顽谦逊自晦上益嘉之命知制诰兼史馆修撰咸平二年同知贡举召入翰林为学士五年卒顽旷逹夷雅缙绅多慕其操尚】刘用【相州人晓音律善骑射端拱初领州刺史李顺乱蜀为西路行营钤辖贼平迁祁州刺史咸平中烽候数警用建议益边兵俟其南牧时即率骁鋭出东路以牵制其势因图上地形上召宰相阅视可其奏景徳初为邢州部署以城守之劳进爵封　邑歴知齐陈潞三州大中祥符二年卒】李防【字智周内黄人举进士歴官三司户部判官景徳初江南旱诏与张知白分东西路安抚上言秦义尝増江淮两浙荆湖酤钱民颇烦扰诏悉罢之防好建明利害所至必有论奏朝廷颇施行之在江南晏殊以童子谒见防命赋诗使还荐之后至宰相】韩国华【字光弼安阳人性纯直有时誉太平兴国二年举进士雍熙中假太常少卿使高丽既至其俗犷骜恃险迁延未即奉诏国华移檄谕以朝廷威徳宜亟守臣节于是俯伏聼命使还迁左司谏充盐鐡判官淳化二年辽人请和朝议疑其非实遣国华使河朔以察之既至尽得其诈以闻三年命直昭文馆祥符初累迁右諌议大夫代还卒】窦舜卿【字希元安阳人以防为三班奉职辟府州兵马监押夏人犯塞舜卿求援于大将王凯凯弗应舜卿提州兵出战胜之明日经畧使问状凯惧要以同出为报舜卿驩然相许不自以为功熙宁中歴邠宁环庆路副总管改刑部侍郎卒谥康敏】韩琦【字稚圭国华子天圣中举进士方唱名太史奏五色云见初授将作监丞歴官陜西经畧安抚招讨使与范仲淹在兵间乆名重一时人心归之朝廷倚以为重天下称韩范嘉祐三年拜同中书门下平章事请建立皇嗣择宗室之贤者以为宗庙社稷计英宗嗣位拜右仆射封魏国公神宗立拜司徒兼侍中判相州相人爱之如父母八年换节永兴军卒谥忠献帝为治篆其碑曰两朝顾命定策元勲配享英宗庙庭琦天资朴忠识量英伟临事喜愠不见于色嘉祐治平间再决大防以安社稷时朝廷多故琦处危疑之际知无不为在魏都乆辽使每过移牒必书名曰韩魏公在此故也其见重于外国如此】韩忠彦【字师朴琦子举进士累官尚书左丞知枢密院事哲宗亲政更用大臣言者观望争言垂帘时事忠彦言昔仁宗始政当时亦多讥斥章献时事仁宗恶其持情近薄下诏戒饬陛下能法仁祖用心则善矣徽宗即位拜门下侍郎忠彦陈四事一曰广仁恩二曰开言路三曰去疑似四曰戒用兵逾月拜尚书右仆射上用忠彦言数下诏蠲天下逋负尽还流人而甄叙之以观文殿大学士致仕卒】韩浩【琦孙以奉直大夫守潍州建炎二年金师攻城浩率众死守城防力战死特赠三官官其家三人】韩肖胄【字似夫忠彦孙以防补承务郎歴关封府司録诏除直秘阁知相州王师傅燕肖胄防幽蓟且有变宜隂为守偹已而金骑入境野无所掠而去建炎二年为嗣部郎迁左司应诏陈五事擢工部侍郎时召问战守计肖冑条奏千余言帝称其所对事理简当绍兴二年迁吏部侍郎时条列防失吏因为奸肖胄立重赏俾各省记编为条目以次行之舞文之始革三年拜端明殿学士同佥书枢密院事充通问使至金金兵甚重之使还除资政殿学士知绍兴府寻奉祠卒谥元穆】岳飞【字鹏举汤隂人少负气莭沈厚寡言家贫力学尤好左氏春秋孙吴兵法宣和四年应募留守宗泽绍兴元年张浚请飞同封李成飞请为先锋大破成军江淮平累授武安军承宣使帝手书精忠岳飞字以赐之歴授少保河南北路招讨使讨平羣盗屡破金兵既败乌珠于郾城累战皆防中原大震方指日渡河秦桧讽台臣请班师一日奉十二金字牌飞愤惋泣下曰十年之力废于一旦既归授枢密副使桧以飞终梗和议风万俟卨等劾飞遣使捕飞父子命何铸鞫之飞裂裳以背示有尽忠报国四大字深入肤理坐系两月无可诬者歳暮狱不成桧手书小纸付狱即报飞死飞至孝母有痼疾药饵必亲母卒水酱不入口者三日好贤礼士览经文雅歌投壶恂恂如书生然忠愤激烈议论持正不挫于人卒以此得祸孝宗诏复飞官谥武穆后改谥忠武嘉定四年追封鄂王乌珠旧作兀术今改】岳云【飞飬子年十二从张宪战多得其力每战先诸军登城襄汉平功在第一飞不言逾年铨曹辨之始迁武翼郎杨么平功亦第一张浚亷得其实奏乞擢异数飞力辞不受颍昌大战无虑十数出入行阵体被百余创甲裳为赤以功迁忠州防御使终左武大夫提举醴泉观万俟卨诬云与张宪书令措置使还飞军弃市时年二十三孝宗初与飞同复原官赠安逺军承宣使】杨再兴【飞将飞屯襄阳以图中原再兴取长水尽复京险要又得马万匹刍粟数十万中原响应后以三百骑遇乌珠兵十二万于小啇桥再兴战死获其尸焚之得箭镞二升】姚兴【相州人靖康中以武功累迁荆湖南路兵马副都监金人渝盟王权遣兴拒之与金兵遇麾兵力战父子俱死诏赠容州观察使谥忠毅】李道【字行之相州人初归宗泽泽卒依襄阳副使桑仲仲以为副都统制兼知随州仲为霍明所杀道率兵缟素□明于郢明亡去刘豫遣人持书招道道执其使以闻诏嘉奬之领荣州团练使除唐邓郢州襄阳都统制从岳飞収复襄阳等郡累陞御前诸军统制武兴蛮杨再兴连歳寇掠道破其众再为湖北副总管卒谥忠毅】韩同卿【琦五世孙女为宁宗后同卿累官庆逺军节度使加太尉季父侂胄自以有定防功声势熏灼同卿每惧满盈不敢干政同卿殁侂胄竟败人始服其善逺权势云】金王竞【字无竞彰徳人博学能文善草隶书皇统初参政韩昉荐之召权应奉翰林文字二年试馆阁竞文居最遂为真迁尚书礼部员外郎时海陵当国欲令百官避堂讳竞言人臣无公讳遂止天徳初转翰林待制累擢礼部尚书同修国史大定四年卒官】胡砺【字元化武安人少嗜学天会间至燕韩昉见而异之使赋诗以见志砺操笔立成思致清婉昉因馆置门下自是学业日进举进士第一授右拾遗权翰林修撰皇统初改同知深州军州事再补翰林修撰迁礼部郎中一时典礼多所裁定天徳初累迁翰林学士改刑部尚书扈从至汴卒】韩玉【字温甫相州人明昌五年经义辞赋两科进士入韩林为应奉应制一日百篇文不加点防和中建言开通州潞水漕渠舡运至都授同知陜西东路转运使事与夏人战败之当路者忌其功驿奏玉与夏宼有谋朝廷疑之授玉河平军节度副使道出华州被囚死于郡学临终书二诗壁间士论寃之子不疑字居之以父死非命誓不禄仕】元蔡珍【安阳人素骁勇从宪宗攻宋合州钓鱼山中统三年从征李坛后从镇襄阳狥安庆攻五河所至有功南方平入备宿卫至元十四年扈驾驻黑城珍遣兵士储刍藁筑土室军府頼其用陞忠武校尉时白海初建行营命珍督役卒事民不知扰二十七年进后卫亲军千户元贞元年进阶武畧告老归】杜瑛【字文玉其先信安人中书叶赫珪关府于相瑛赴其聘遂家焉与良田千畆辞不受嵗已未世祖南伐至相召见问计瑛从容对数事帝纳之中统初诏徴瑛辞不就杜门著书优游道艺以终其身天歴中赠资政大夫追封魏郡公谥文献叶赫珪旧作粘合珪今改】胡祗遹【字绍开武安人少孤既长读书见知于名流至元元年授应奉翰林文字转右司员外郎时阿合玛当国进用羣下官冗事烦只遹建言省官莫如省吏省吏莫如省事以是忤权出为太原路治以最闻十九年为济宁路总管召拜翰林学士不赴改江南浙西提刑按察使未几以疾归二十九年朝廷征耆徳者十人祗遹为之首卒谥文靖　阿合玛旧作阿合马今改】郭昂【字彦高林州人习刀槊能挽强稍通经史尤工诗至元二年上书言事平章亷希宪材之歴官广东宣慰使卒】许有壬【字可用汤隂人防颖悟读书一目五行延祐二年进士累拜监察御史泰定初上章言图璊徳尔之子南与闻大逆请正典刑继上正始十事为左司员外郎京畿饥白丞相发粮四十万斛济之民頼以活者甚众三年陞左司郎中每遇公议屡争事得失汛扫积滞防无留牍至正六年召为叅知政事极论帝当裁节人皆韪之累官集贤殿大学士阶至光禄大夫致仕卒有壬歴事七朝垂五十年遇国家大事无不尽言皆一根至理而曲尽人情当权臣恣睢之时事有不便明办力诤不知有死生利害君子多之图璊徳尔旧作鐡木迭儿今改】明郭资【武安人洪武进士累官户部尚书治钱谷有能称性强毅人不能干以私】任礼【字尚义临漳人起行伍累官都督同知从征乐安及乌梁海俱有功正统初进左都督以破阿台功封宁逺伯镇甘肃沙州卫都督纳穆噶凡弟乖异礼乘其饥窘督兵径诣其地収其全部而还卒赠侯谥僖武乌梁海旧作兀良哈纳穆噶旧作喃哥今并改】石璞【字仲玉临漳人永乐中举于乡选授御史歴江西副使着声绩累迁工部尚书景防时讨贵州苗贼有功改兵部致仕归室庐不完英宗复位谓大学士李贤曰石璞纯臣闻其尚健为我降玺书召之比至迁南京左都御史罢归卒】崔克升【内黄人防以孝闻父年九十九而终克升已老犹徒跣负土成垄庐居三年宣徳中旌表】史五常【内黄人父萱官广东佥事卒南海县和光寺侧五常方七嵗母携以归比长常以不得返为恨母语之曰尔父榇内置大钱十尔谨志之】【及母殁庐墓终防即徃迎父榇寺废榇无所觅忽老人以杖指其处乃得父榇内置钱如母言扶归合塟复庐墓三年正统六年旌表】郭本【安阳人善医早孤事母孝母防庐墓白鹤来栖成化中旌表】崔陞【字廷进安阳人成化进士歴兵部员外郎因星变上言阉竖放恣妖僧蛊惑宜亟诛窜又言兵部尚书王恕今之伊传不宜置之南京皆不报后歴延安知府四川叅政并以亷恵著称】张士隆【字仲修安阳人宏治进士歴御史正徳中乾清宫灾上疏讥切时政廵按鳯阳劾奏中官史宣罪锦衣千户廖铠钱宁所昵也大为奸利士隆偕同官劾之宁大怒搆之下诏狱谪晋州判官世宗立召复其故官终陜西副使】崔铣【字子钟陞子宏治进士选庻吉士授编修以不附刘瑾出为南京户部主事嘉靖初歴南京国子祭酒会大学士蒋冕尚书汪浚等以争大礼去位而张璁桂蕚辈用事铣极言忠邪不分忤防罢后以荐起仕至南京礼部右侍郎初铣家居作后渠书屋读书讲学其中学者称后渠先生晚归门人益进尝曰道在五伦学在治心功在慎独卒谥文敏】马卿【字敬臣林县人宏治进士选庻吉士授给事中出为大名知府嘉靖初歴浙江布政使以裁抑中官吴勲谪鹤庆知府政绩甚着卿性强直有才畧善处艰剧歴官右副都御史总督漕运兼抚鳯阳卒于官】王勲【字世臣汤隂人由太学生为涞水知县正徳初以事忤刘瑾瑾欲加罪隂使人入县署觇之妇子纺绩惟衣挂壁乃释之清名彻于内庭擢汾州知府寻去官躬耕食力不履城市者三十年】王科【字进卿渉县人正徳进士知蓝田县有善政嘉靖时擢给事中帝遣内官织造陜西科力言其扰民寻廵视京营劾奏郭勋奸利不报李福逹狱起复劾勋遂下狱削籍隆庆初赠太常少卿】郭朴【字质犬安阳人嘉靖进士改庻吉士授编修累官吏部尚书掌铨一秉至公爱惜人才进武英殿大学士在相位以大权还朝廷以职守还百司挈纲敦要隆庆初政一时称治会言者劾高拱朴与拱乡里不自安亦求去家居三十年卒谥文简】吴定【字子静安阳人万歴进士歴御史疏请停内操忤防夺俸歴官大理卿会御史傅好礼以谏税使被黜定抗疏救之亦除名后为云南廵抚罢归卒】王橓徴【字应甫安阳人万歴末举于乡授蒲州知州以孤介拂上官意致仕归崇祯十七年为贼愤恨不食而死　本朝乾隆四十一年】
　　【赐谥节愍】尚大伦【字崇雅安阳人崇祯进士歴官刑部郎中国学生白梦谦以救黄道周系狱大伦议寛之忤尚书意遂罢归流贼陷安阳抗节死本朝乾隆四十一年】
　　【赐谥烈愍】司五教【字敬先内黄人笃学有志行崇祯时为内邱训导五敎激励士民且战且守贼悉兵来攻四日城陷厉声骂贼被磔死　本朝乾隆四十一年　　赐谥烈愍】
　　本朝司九韶【字仲文内黄人任潞安推官姜瓖反被执不屈啮指血作书请援贼觉遇害】李埙【字士调汤隂人顺治进士任福建龙溪令耿逆之变婴城固守力竭见擒不屈死】王伯勉【字东臯汤隂人顺治进士由行人迁选曹郎性好友居官亷介改御史转京卿归里卒祀乡贤】蘓宏祖【汤隂人顺治进士知山西和顺县会姜瓖叛陷辽州逼和顺宏祖训厉乡勇擒贼将王歌城赖以全】
　　流寓汉夏馥【陈留圉人桓帝初为中官诬防乃剪髪变形入林虑山中为冶家佣】晋庾衮【字叔褒颍川鄢陵人元康末张等肆掠于阳翟衮乃擕其妻子适林虑山事其新乡如其故乡言忠信行笃敬比及朞年而林虑之人归之咸曰庾贤】北齐元文遥【洛阳人太尉东阁祭酒觧官侍飬隐于林虑山】隋卢太翼【河间人隐于白鹿山数年徙居林虑山茱萸涧请业者自逺而至初无所拒】唐温佶【并州祈人后居邺薛嵩荐之朝授太常丞一谢嵩即去屏处郊野世推其高节】金王庭筠【河东人明昌元年召庭筠试馆职中选御史台言庭筠不当以馆阁处之遂罢卜居彰徳买田隆虑读书王华山寺因以自号】元刘秉忠【邢州人年十七为邢台节度使府令史居常郁郁不乐一日投笔叹曰丈夫不遇于世当隐居以求志耳即弃去隐武安山中久之天宁虚照禅师遣徒招致为僧以其能文词使掌书记】
　　列女晋刘遐妻邵氏【续之女骁果有父风遐尝为石季龙所围妻单将数骑防遐出于万众之中及田防等欲为乱遐妻止之不从乃密起火烧甲仗都尽】宋韩肖胄母文氏【绍兴三年肖胄充通问使将行母语之曰汝家世受国恩当受命即行勿以我为念帝称为贤母封荣国夫人】元赵羙妻王氏【内黄人至治元年羙溺水死王氏誓守志舅姑念其年少无子欲使更适人王氏曰妇义无再醮且舅姑在妾可弃而去耶舅姑乃欲以族侄与继婚王氏拒不从舅姑廹之力王氏知不免即自经死】赵洙妻许氏【有壬之侄女至正十九年红巾贼陷辽阳洙时为儒学提举夫妇避乱匿资善寺洙以叱贼见害许氏不知也贼甘言诱许氏令指示金银之处许氏大言曰吾诗书冠冕故家不幸遇难但知守节而死他皆不知也贼以刃胁之许氏色不变已而知其夫死因恸哭仆地骂声不絶口遂遇害寺僧见许氏死状哀其贞烈贼退与洙合之】明李士能妻杨氏【安阳人士能殁哀毁逾礼歳饥其凡弟讽令改适杨断髪自誓成化中旌表】李谅妻陈氏【安阳人谅殁絶粒三日姑强之乃进食成化中旌】王世昌妻杨氏【临漳人宏治中世昌凡坐事论死世昌请代其刑时杨未笄愿诉于上代夫死遂入京陈情敕法司议得并释】高氏女【名小梅武安人正徳中为流贼所掠露刃胁之小梅怒骂曰杀即任尔无望得汚我也遂遇害】王弼妻郑氏【安阳人太行贼斩闗入掠王赀郑跃身坠楼死事闻旌表】刘梦祥妻厐氏【安阳水冶人崇祯末夫妇并为流贼所掠厐佯好语贼纵其夫乃大骂被害时水冶之抗节死者二十五人】
　　本朝李埙妻傅氏【汤隂人埙以龙溪令殉难傅自缢　敕赠宜人】员清继妻张氏【安阳人清守备宣化殁姑怜张少劝令改适氏以头触地血流被面清权厝宣化氏携子迎柩归艰苦备尝事姑甚谨雍正　八年旌】徐滚妻张氏【安阳人守节二十余年为强暴所害康熙三十八年　旌又蒋文徳妻萧氏渉县张玉生妻程氏亦以拒暴见杀先后　旌】崔进经妻郭氏【林县人夫亡守节其兄廹改适乃自缢又王迩遴妻李氏亦以夫亡殉节】崔正继妻宋氏【安阳人年二十一正病殁无子氏抚嗣子成立备歴艰辛又申存义妻刘氏刘极妻许氏史陈编妻郭氏苏参妻陈氏温佶妻刘氏王鳯彩妻鲁氏孙体元妻王氏王授继妻邢氏杨继翰妻孟氏周吉徴妻王氏王沈妻刘氏许廸治妻杨氏吴尔礼妻许氏郑益妻王氏申福妻马氏黄文玉妻璩氏师得亮妻刘氏吕玖妻郭氏崔田妻张氏杨天泰妻宋氏卢应时妻李氏冯又京妻彭氏吴文严妻髙氏倪端士妻卫氏陈元勲继妻邢氏妾阎氏乐纯声妻郭氏李本敬妻王氏田九増妻姚氏李维新妻陶氏张廷彦妻宋氏杨若震妻张氏谢宣妻芊氏程云龙妻卢氏刘希古妻王氏田玉妻吴氏张丕才妻邢氏赵元勲妻贾氏赵耀妻王氏申君弼妻程氏邢镰妻刘氏妾郭氏沈又坰妻许氏路永禄妻吴氏蘓文妻卢氏卢瑞九妻范氏郭永庆妻毕氏杨发天妻唐氏桑大用妻朱氏邢节庵妻刘氏邢琏妻郭氏尚宗文妻姚氏俱夫亡守节乾隆元年以来先后旌表】高一琴妻杜氏【临漳人强暴冯茂莲欲污之不从自缢死又陈谠妻贾氏】
　　【刘永命妻牛氏岳好学妻薛氏王慎言妻张氏李馨妻任氏俱夫亡守节乾隆元年以来先后　旌表】臧钊妻孙氏【汤隂人夫亡守节又同县蘓郇妻王氏郭荣祖妻韩氏吕大功妻许氏田定国妻裴氏俱乾隆年间　旌表】郝从周妻陈氏【林人值歳饥夫欲卖氏以糊口氏自缢死又原勲妾张氏勲病殁氏自缢以殉又李玉臣妻郭氏马云徳妻魏氏俱遇强不汚自缢死又牛星妻万氏田中裕妻牛氏蘓凌云妻郭氏李星次妻黄氏王尔宣妻桑氏阎永祺妻傅氏赵丽中妻靳氏黄骐妻刘氏郭天平妻陈氏傅璞妻郭氏刘勘妻杨氏李塽妻张氏方名妻杜氏俱夫亡守节乾隆元年以来先后　旌表】李公妻齐氏【武安人遇强不从自缢死又白廷魁妻张氏李鈊妻任氏贾鸣珩妻李氏赵贵妻厐氏杨旭妻张氏胡建吉妻郭氏智期妻贾氏齐士臣妻韩氏任歩蟾妻陈氏白乃玉妻张氏徐缵业妻张氏韩起妻程氏李配元妻田氏胡基永妻高氏胡玉禄妻高氏白成瑞妻王氏张泽乆妻陈氏王大噐妻马氏李煜妻赵氏张薇妻李氏李于妻崔氏贾懋章妻赵氏程起复妻李氏张信史妻李氏徐允宜妻尹氏李体亨妻张氏安士玠妻孟氏李鲁妻冯氏野俊妻杨氏王维増妻孟氏韩□业妻赵氏赵勣继妻武氏王楷妻乔氏韩英妻杨氏王文焕妻白氏魏天禄妻韩氏王心妻郝氏韩自懋妻李氏李宸枢妻侯氏赵自兴妻谭氏贾伟妻祁氏李棠滋妻张氏袁壁妻郝氏李克成妻邵氏厐镇国妻韩氏白世训妻张氏厐守举妻温氏王攀桂妻李氏贾楝妻孙氏张占先妻姜氏李徳统妻王氏李佳莲继妻张氏张全初妻贾氏何清妻王氏李棠芳继妻谢氏刘可廷妻张氏郝铎妻黄氏胡万禄妻李氏任僴妻张氏韩竒英妻刘氏王枚妻李氏张鉽铆妻胡氏李濬妻胡氏俱夫亡守节乾隆元年以来先后　旌表】程世微妻王氏【渉人夫亡守节又同县牛超徳妻王氏康夺粹妻申氏俱乾隆年间先后　旌表】韩三星妻丁氏【内黄人遇暴不从被杀又马逹徳妾徐氏马兆徴妻王氏李培栋妻王氏杨毓秀妻赵氏黄廷佐妻张氏潘世禄妻王氏刘琦妻李氏王良孝妻杨氏黄尔祉继妻刘氏王勲懋继妻杨氏王时懋继妻郭氏董峻妻崔氏傅养材妻刘氏俱夫亡守节乾隆元年以来先后旌表】
　　仙释汉犊子【邺人少在黑山采松子茯苓饵服之且数百年阳都沽酒家有女生而连眉众以为异会犊子牵一黄牛遇女悦之遂随犊子出门共牵犊而走人不能追也后有人于潘山下见其冬卖桃李云】扈谦【魏郡人精于易占常于建康筮卦每卦百钱日限钱五百以三百飬母以二百饮酒】萧綦【隆虑人修道天平山延夀宫善吹箫能致凤鸾翔集号碧霄真人道成白日冲举】晋佛图澄【天竺人石季龙迁都于邺倾心事澄澄时止邺城寺中遣弟子法常北至襄国弟子法佐从襄国还相遇于梁基城下对车夜谈言及和尚比旦各去佐始入澄逆笑曰昨夜尔与法常交车共説汝师耶佐愕然愧懴于是国人每相语莫起恶心和尚知汝卒于邺宫寺后有沙门从雍州来称见澄西入闗季龙掘而视之惟有一石而无尸】单道开【敦煌人石季龙时到邺初止邺城西沙门法綝祠中后徙临漳昭徳寺于房内造重阁手编菅茅为禅室常坐其中季龙资给甚厚道开皆以施人自云能疗目疾就瘳者颇验佛图澄曰此道士观国兴衰若去者当有大乱及道开南渡许昌邺中果大乱】宋张常清【林虑人宣和中学道于冲和处士后入圣符山修炼人称为竹马先生徽宗以玺书召延便殿赐坐问方外事欲拜为谏议大夫固辞还山授以金符后冲举去】金李志芳【安阳人宣宗时补为户部令史弃官隐隆虑山坐炼乆之谒邱处机赐号重元子尝主天庆宫有万鹤绕坛之异平生不作诗惟羽化时留颂曰四大既还本一灵方到家白云归洞府明月落栖霞投笔而逝】
　　土产纱绢【安阳出唐书地理志相州土贡纱绢葛布元和志相州贡纱宋史地理志相州贡暗花牡丹花纱绢】木绵【府志武安田宜木绵】鐡【各县出汉书地理志隆虑武安有鐡官后汉书郡国志武安有鐡唐书地理志渉邺林虑有鐡元和志林虑县林虑山有鐡县有鐡官】铜【府志安阳县铜山旧产　铜又渉县产自然铜】锡【府志武安产锡】磁石【武安出唐书地理志惠州贡磁石寰宇记磁州又产磁毛石】席【安阳出唐书地理志相州土贡鳯翮席】纸【府志渉县产桑皮纸】煤木【府志汤隂产煤木】红矾【府志武安产红矾】胡粉【唐书地理志相州土贡胡粉】花口葫芦【安阳出唐书地理志相州土贡花口瓢】药【安阳出唐书地理志相州土贡知母揽辔録扁鹊墓旁伏道艾医家贵之】













　　钦定大清一统志卷一百五十七
&lt;史部,地理类,总志之属,大清一统志&gt;
&lt;史部,地理类,总志之属,大清一统志,卫辉府图&gt;
&lt;史部,地理类,总志之属,大清一统志,卫辉府图&gt;
&lt;史部,地理类,总志之属,大清一统志,卫辉府表&gt;
&lt;史部,地理类,总志之属,大清一统志,卫辉府表&gt;
&lt;史部,地理类,总志之属,大清一统志,卫辉府表&gt;
&lt;史部,地理类,总志之属,大清一统志,卫辉府表&gt;
　　钦定四库全书
　　钦定大清一统志卷一百五十八
　　卫辉府【在河南省治西北一百六十里东西距三百九十里南北距一百七十八里东至直大名府东明县界一百八十里西至山西泽州府陵川县界二百一十里南至懐庆府阳武县界七十三里北至彰徳府汤隂县界一百五里东南至归徳府商邱县界三百六十里西南至懐庆府脩武县界一百十里东北至彰徳府内黄县界一百八十里西北至彰徳府林县界一百四十里自府治至　京师一千四百里】
　　分野天文室壁分野娵訾之次
　　建置沿革禹贡冀兖二州之域殷末迁都于此周初为鄘卫三国后并为卫国春秋时卫迁楚邱地寻属晋战国属魏秦为东郡及三川郡地汉为河内郡地后汉因之三国魏置朝歌郡后省晋泰始二年改置汲郡治汲后魏因之兴和二年置义州治汲北齐废【李吉甫元和郡县志后魏考静帝扵汲县置义州以处归附之人】后周宣政元年改置卫州又分置脩武郡治朝歌隋开皇初郡废大业初以州为汲郡治卫县唐武徳元年复置义州改汲郡为卫州四年废义州贞观元年移卫州治汲县天寳元年又改曰汲郡乾元元年复故属河北道五代亦曰卫州宋曰卫州汲郡属河北西路金天会七年因宋置防御使明昌三年升为河平军置节度以滑州为支郡大定二十六年以避河患徙于共城寻复故贞祐三年徙治胙城【金史地理志贞祐二年城宜村三年徙治于宜村新城以胙城为倚郭】元初仍治汲【元史地理志宪宗元年还州治于此】中统元年置卫辉路縂管府属中书省明为卫辉府属河南布政使司
　　本朝因之属河南省雍正五年省胙城入延津乾隆四十八年以归徳之考城开封之封邱来属领县十
　　汲县【附郭东西距八十五里南北距四十二里东至滑县界五十里西至辉县界三十五里南至延津县界十二里北至淇县界三十里东南至延津县界七十里西南至新郷县界三十里东北至濬县界四十里西北至彰徳府林县界一百里殷牧野地周为鄘卫战国魏汲邑汉置汲县属河内郡后汉因之三国魏属朝歌郡晋防始二年置汲郡后废后魏太和十二年复置兴和二年扵此置义州及伍城郡伍城县北齐废州后周废郡以伍城县属卫州隋开皇六年仍改曰汲县大业初属汲郡唐武徳元年复置义州四年州废县属卫州贞观元年自卫县移卫州来治五代及宋因之金迁州治于共城及胙城寻复故元为卫辉路治明为卫辉府治　本朝因之】新乡县【在府西南五十里东西距四十五里南北距七十里东至汲县界二十里西至获嘉县界二十五里南至阳武县界五十里北至辉县界二十里东南至阳武县界二十五里西南至懐庆府原武县界四十里东北至汲县界三十里西北至辉县界二十里周为鄘国汉初为汲县地元鼎六年分置获嘉县属河内郡后汉为侯国晋属汲郡后省后魏太和二十三年复置北齐废隋开皇初改置新乡县属河内郡唐武徳初属义州四年州废属殷州贞观元年还属卫州五代因之宋熙宁六年省入汲县元祐二年复置属卫州金因之元属卫辉路明属卫辉府　本朝因之】获嘉县【在府西南九十里东西距四十五里南北距七十五里东至新乡县界二十里西至懐庆府脩武县界二十五里南至懐庆府原武县界五十里北至辉县界二十里东南至延津县治一百二十五里西南至懐庆府武陟县治七十里东北至辉县治五十里西北至山西泽州府陵川县治一百二十里古邑春秋晋南阳城秦置脩武县汉属河内郡后汉因之晋改属汲郡后魏孝昌中曰南脩武后周置脩武郡隋开皇初郡废改县曰获嘉属卫州十六年置殷州大业初州废县属河内郡唐武徳四年复置殷州贞观元年又废县属懐州五代因之宋天圣四年仍属卫州金因之元属卫辉路明洪武十年省入新乡县十四年复置属卫辉府　本朝因之】淇县【在府北五十里东西距四十五里南北距四十五里东至濬县界十五里西至辉县界三十里南至汲县界二十里北至濬县界二十五里东南至延津县界七十里西南至辉县界五十里东北至濬县界三十里西北至彰徳府林县治一百八十里殷沫邑周初为卫国春秋属晋为朝歌邑汉置朝歌县属河内郡后汉建安十七年属魏郡三国魏置朝歌郡寻废晋属汲郡刘宋仍属河内郡后魏废东魏复置又析置临淇县属林虑郡隋大业初改曰卫县移汲郡来治唐武徳初为卫州治贞观元年仍移州治汲以县属五代因之宋天圣四年属宋安利军熙宁六年废入黎阳元祐初复置属濬州金因之元宪宗五年改置淇州又置临淇路为倚郭中统元年属大名路至元三年属卫辉路省临淇县入州明洪武初废州为淇县属卫辉府本朝因之】辉县【在府西六十里东西距一百里南北距一百一十里东至汲县界二十五里西至懐庆府脩武县界七十五里南至新郷县界二十里西南至获嘉县界三十里东北至淇县界五十里西北至山西泽州府陵川县界六十五里周共伯国汉置共县属河内郡中后汉因之三国魏属朝歌郡晋属汲郡东魏天平中改属林虑郡北齐废隋开皇六年复置共城县属懐州大业初属河内郡唐武徳元年扵县置共州四年州废属殷州贞观初属卫州五代宋因之金大定二十六年移卫州治此寻复故二十九年改曰河平明昌三年改曰蘓门贞祐三年扵县置辉州属河南元至元三年省苏门县入州属卫辉路明初改州为辉县属卫辉府　本朝因之】延津县【在府南七十里东西距八十五里南北距七十五里东至封邱县界五十里西至新乡县界三十五里南至懐庆府阳武县界三十五里北至汲县界四十里东南至开封府祥符县治九十里西南至阳武县治四十里东北至滑县治九十里西北至淇县治七十里春秋郑廪延邑秦置酸枣县属三川郡汉属陈留郡后汉及魏晋因之后魏省寻复置属东郡北齐复省隋开皇六年复置属滑大业初属荥阳郡唐初属东梁州贞观八年改属滑州五代梁属开封府后汉复故晋还属开封宋政和七年改曰延津金贞祐三年升为延州属河南路元至元九年复为延津县属汴梁路明属开封府　本朝雍正二年属卫辉府五年省胙城县入焉】濬县【在府东北一百十里东西距八十里南北距一百二十里东至滑县界十里西至淇县界七十里南至延津县界八十里北至彰徳府汤隂县界四十里东南至滑县界十五里西南至汲县界七十里东北至彰徳府内黄县界七十里西北至汤隂县界五十里春秋卫牵地汉置黎阳县属魏郡后汉及魏晋因之东晋时燕尝置黎阳郡寻废后魏孝昌中复分置黎阳郡周宣政元年分置黎州隋开皇初州郡皆废十六年复置黎州大业初州废县属卫郡唐武徳二年仍置黎州贞观十七年州废县属卫州五代晋天福中改属滑州宋端拱元年以县建通利军天圣元年改安利军明道中复为通利军熙宁三年军废县属卫州元祐初复为军政和五年升为濬州寻改平川军属河北西路金皇统八年改为通州天徳中复故元初属正定路省州治黎阳县入之至元二十年属大名路明洪武三年降为濬县属大名府　本朝雍正三年属卫辉府】滑县【在府东北九十里东西距一百里南北距一百六十五里东至直大名府东明县界九十里西至濬县界十里南至封邱县界九十五里北至直隶大名府开封界七十里东南至直隶大名府长垣县界九十里西南至延津县界九十里东北至开州界九十里西北至濬县治二十五里殷豕韦国春秋卫曺邑秦置白马县属东郡二汉因之晋属濮阳国后魏天兴二年于县置兖州东晋义熙中收复仍为州治并置东郡宋永初末地仍入魏州废隋开皇九年置杞州十六年改滑州大业二年又改兖州三年复曰东郡唐初仍为滑州属河南道天寳元年改灵昌郡乾元二年复故大厯七年为永平节度使治贞观元年更号义成军光啓二年改宣义军五代唐同光元年复为义成军宋以灵河县省入为滑州属太平兴国元年改曰武成军熙宁五年州废属开封府元丰四年复置属京西北路金仍曰滑州属大名府元属大名路明洪武初以州治白马县省八七年降为滑县属大名府　本朝雍正三年属卫辉府】封邱县【在府东南一百里东西距七十五里南北距六十里东至兰阳县界四十五里西至懐庆府阳武县界三十里南至祥符县界三十里北至滑县界三十里东南至陈留县治一百十里西南至中牟县治一百二十里东北至直隶大名府长垣县界三十五里西北至延津县界三十五里古封父国汉置封邱县属陈留郡后汉及晋因之后魏太平真君九年省入酸枣景明二年复置仍属陈留郡北齐省隋开皇十六年复置属滑州大业初属东郡唐属汴州五代宋金元明俱属开封府　本朝因之乾隆四十八年改属卫辉府】考城县【在府东南三百里东西距五十五里南北距七十五里东至山东曺州府曺县界三十五里西至开封府仪封县界二十里南至宁陵县界三十五里北至直隶大名府长垣县界四十里东南至商邱县界五十五里西南至开封府杞县治九十里东北至曺州府定陶县治九十里西北至长垣县界一百六十里春秋置国秦戴甾县属砀郡汉置梁国后汉改曰考城属陈留郡晋初省寻复置属济隂郡后魏孝昌中改置考阳县兼置北梁郡北齐天保七年郡废改县曰成安隋开皇十八年复曰考城属宋州大业初属梁郡唐武徳四年于县置东梁州五年州废属曺州元和十四年属宋州寻复属曺州五代梁开平元年改曰戴邑属开封府后唐复曰考城宋崇寕四年改属拱州大观四年还属开封府金初属曺州正隆中属睢州元明因之　本朝属归徳府乾隆四十八年改属卫辉府】
　　形势左孟门而右漳釡前带河后被山【战国防】左孟门右太行常山在其北大河经其南【史记】南濵大河西压上党【宋史地理志】峯麓竒峻地当冲要泉甘水温【元统志】
　　风俗卫国地濵大河其地土薄故其人气轻浮其地平下故其人质柔弱【宋张载语】地饶俗淳勤扵播种孝悌之风有闻扵时【元统志】人知向学彬彬有文【续郡志】
　　城池卫辉府城【周六里有竒门三池广三丈五尺东魏始建明正统间甃砖万厯中増筑本朝顺治十一年十三年屡脩乾隆十五年十八年二十二年二十八年又脩】新乡县城【周五里门四池广二丈唐武徳元年始建土城明隆庆四年改砖堞崇祯中建砖城　本朝顺治年间脩康熙四年乾隆九年又脩】获嘉县城【周三里有竒门四池广二丈明洪武三年脩筑】
　　【本朝康熙二十三年甃砖雍正十一年脩乾隆九年十五年又脩】淇县城【周八里有竒门四池广一丈二尺明正统中筑　本朝雍正七年脩乾隆十五年二十九年又脩】辉县城【周四里门三池广八尺明景防二年建崇祯五年甃砖本朝顺治康熙年间修乾隆十三年二十年又修】延津县城【周七里门四池广一丈二尺元大徳间始建明万厯中甃砖　本朝康熙四十年脩乾隆十七二十八年又修】濬县城【周七里门四池广二丈濠深五尺元在浮邱山明洪武初徙山北万厯中重筑包浮邱山之半崇祯中甃砖　本朝乾隆十一年二十二年三十年屡脩】滑县城【周九里门五池广二丈明崇祯十一年甃砖　本朝雍正七年脩乾隆十八年又脩】封邱县城【周五里门五池广二丈明崇祯十一年建　本朝顺治十八年雍正五年脩乾隆九年二十八年重脩】考城县【周四里有竒门四池广一丈五尺月城周八里明正统中改筑崇祯中甃砖　本朝康熙二十八年重脩】
　　学校卫辉府学【在府治东南隅元至元中建明末迁于西闗卫河之北岸　本朝顺治十一年脩入学额数二十名】汲县学【在县治西北明洪武三年创建宏治中迁府学之西　本朝康熙二十三年脩乾隆六年重脩入学额数十五名】新乡县学【在县治东南宋元祐五年建明洪武三十年重建　本朝顺治十二年康熙二十七年脩乾隆十一年又修入学额教十五名】获嘉县学【在县治西北宋初建明洪武三十年重建　本朝顺治十年脩康熙二十三年脩乾隆十八年又脩入学额数十二名】淇县学【在县治东南元至元九年建明洪武三年重建　本朝顺治六年脩康熙二十五年再脩后屡加脩葺入学额数八名】辉县学【在县治西元至元十三年建明洪武九年重建本朝顺治八年脩康熙雍正年间屡脩乾隆二十八年重脩入学额数十二名】延津县学【在县治西南明洪武三年建　本朝顺治中脩康熙四十一年再脩后屡加脩葺入学额数十五名】濬县学【在县治东明洪武三年建】
　　【本朝顺治康熙年间屡脩乾隆年间又脩入学额数十八名】滑县学【在县治东南金旧址明洪武八年重建　本朝顺治四年脩康熙雍正年间屡脩乾隆年间又脩入学额数二十三名】封邱县学【在县治东南明洪武五年建　本朝顺治五年重建入学额数十二名】考城县学【在县治东南明洪武二十四年建正统中重建　本朝顺治六年九年十七年屡脩入学额数十二名】百泉书院【在辉县西北七里苏门山麓明成化十七年建中祀周程张邵朱五子又置敷教主敬二堂有藏书阁及思贤仰止俯泉三亭崇祯十五年移贡院于此　本朝顺治十六年贡院移置省城仍改为书院乾隆十五年】
　　【圣驾巡幸时经临于此有御制七言律二章竒树歌一首又省身书院在新乡县治西康熙三十四年建性道书院在濬县预偹仓后明时建　本朝康熙七年重脩其各县并有义学社学　按延津县旧有育英书院在北街东崇正书院在南街西莲塘书院在学东北隅濬县有东山书院在大伾山絶顶今皆废附注于此】
　　户口【原额人丁二十万一百二十又滋生三万六千四百六十三】
　　田赋【民卫垦首田地四万三千六百九十五顷七畆九分零额徴补徴杂办丁银匠价等银三十一万八千四百六十三两七钱四分零正兊改兊正耗闰耗行粮等米三万八千一百四十二石四斗九合零豆五千八百五十二石随漕轻折等银七千四百二十两二分零】
　　山川仙翁山【在汲县西二十里一名神山其北为黄花洞】华盖山【在汲县东北四十里】霖落山【在汲县西北三十五里傅郡诸山独此最称幽胜重峦叠巘瑰特千状一作林落山中有狮子岩香泉】苍峪山【在汲县西北四十里郦道元水经注苍谷有苍玉珉石故名县志一作苍山中有棋盘山龙化岩塔儿岗白龙潭】黄山【在汲县西北四十里曹学佺名胜志黄山土皆黄色与苍山相对】坛山【在汲县西北四十里】寺儿山【在新郷县东北二十里山巅有寺因名】同盟山【在获嘉县东北五里元和志武王伐纣与诸侯同盟于此故名县志山旧有武王庙其右有饮马池】朝阳山【在淇县西十五里林壑佳胜与青岩相对】浮山【在淇县北三十里山势耸削高出云表】青岩山【在淇县西南三十里唐天寳末甄济隠此安禄山辟不就亦曰苍峪山名胜志有水帘洞出泉澄彻可鉴】灵山【在淇县西北三十里刘之推九州要记灵山有黑龙潭其北有四井上有千佛洞隋开皇中荥阳郑元伯斵石造佛万四千躯】太行山【在辉县西五十里接脩武县界有陉太行第三陉也　详见懐庆府】白鹿山【在辉县西五十里接脩武县界水经注长泉水出白鹿山元和志在共城县西五十四里旧志山西与太行接壤上有天门谷百家岩卢思道西征记云有石自然为鹿形逺视皎然独立故以白鹿名又县西北三十里有鹿台山】共山【在辉县北九里汉书地理志共山北淇水出焉水经注共山在共伯故国北所谓共北山也乐史太平寰宇记在县北十里昔共伯复归于国逍遥淂意逰共山之首县志亦谓之九峯山苏门之别阜也】九山【在辉县北十里孤峯耸出俯视羣山邑人每以重九日登髙于此故名又曰韭山】方山【在辉县东北水经注云以山四方故曰方山又一里为滑山又有白佛山在县东北十五里】黑麓山【在辉县东北五十里两崖壁立直逼霄汉亦曰黑山水经注黑山在辉县白鹿山东清水所出也瀑布垂岩悬河注壑二十余丈雷扑之声震动山谷左右石壁层深隍中散水雾合视不见底】天门山【在辉县西北五十里亦名石门山水经注天门山石自空状若门焉广三丈深丈余东五百余歩中有石穴西向裁淂容人平行东南入径至天井扳摄而升至上平东西二百歩南北七百歩四靣险絶无由升陟一石泉方丈余清水湛然常无増减山居者资以给饮北有石室二间元和志山在共城县西五十里明李濓记两山壁立相距下有三潭水皆黛色能兴云雨盖蛟龙之所宫也三潭之上有龛龛之东有峯曰挂镜台】淇山【在辉县西北淇水所出一名沮洳山亦名大号山山海经沮洳之山淇水出焉淮南子地形训淇出大号水经注淇水出河内隆虑县西大号山侧頺波漰注冲激横山山上合下开巨石磥砢交积隍涧倾澜渀荡势同雷震激水散气暧若雾合　按淇水之源水经云出淇山汉志云出共山地形志又云王莾岭源河流为淇大约诸山相近故各指而言之也】苏门山【在辉县西北七里一名苏岭即太行支山也本曰栢门山亦作百门山魏书地理志共有柏门山元和志山在卫县西北八十一里即孙登隠处寰宇记俗名五岩山】酸枣山【在延津县东北十五里一名土山寰宇记土山在酸枣县东南二里】紫金山【在濬县东五里大伾山之东翠石棱棱山无余土相传玉女炼丹其上丹成飞去有白金泉拖裙石玉女岩玉女观】鳯凰山【在濬县东故河东岸与紫金山东西并峙皆大伾支龙也控扼淇卫交流之口胡渭禹贡锥指宋河渠志有居山汶子二小山即县志之紫金鳯凰也】白祀山【在濬县西二十里秦始皇曽祀西岳于此故名有巨碑无字土人呼为秦皇碑水经注五穴口一水东入白祀陂县志山南冈上有藏军洞】大伾山【在濬县东南二十里山髙四十丈周五里亦曰黎山峯巘秀拔若倚屏障书禹贡至于大伾汉书注臣瓒曰今黎汤县山临河乃大伾也唐书地理志山一名黎阳山杜佑通典今名黎阳东山又名青坛山在县南七里禹贡锥指山上有青坛汉光武平王郎还至黎阳筑坛祭告天地百神刘公干赋所谓□坛承祀髙碑颂灵者也】浮邱山【在濬县西南隅半在城内髙三十余丈盘踞六里有峯岩三层县治正跨其上县志山巅平峯突起下有洞二闳防如室】同山【在濬县西南三十里一曰童山水经注五穴口一水又南分东入童山陂隋书宇文化及度永济渠与李密决战于童山寰宇记童山在卫县东九十里】善化山【在濬县西北二十五里髙六十余丈周三十里旧名枉人山水经注淇水东北迳枉人山东元和志在黎阳县西北四十三里俗言纣杀比于于此故名庾信哀江南赋终则山称枉人是也县志南北连跨巨冈西南一峯杰出近西有黑龙潭上有龙洞】黒山【在濬县西北七十里周五十里后汉书袁绍传沮授曰还讨黑山则张燕可灭魏志武帝纪于毒白统眭固等十余万众以掠魏郡号黑山贼寰宇记一名墨山以墨子昔居此为名在卫县西北五十里名胜志墨山多怪石削壁回澜曲涧盘郁其中有风穴口大如斗风従中出附口处草皆外偃县志县有陈家山在西南与黑山连亘下临淇水石壁峭拔髙二十仭】白马山【在滑县东三十四里水经注东郡白马县之神马亭实中层峙南北二百歩东西五十余歩状若斩成也自外耕耘垦斫削落平尽正南有陟躔陛上方轨是由西南侧城有神马寺树本脩整西去白马津可二十里许东南距白马县故城可五十里疑即开山图之所谓白马山也元和志山在白马县东北三十四里县志今县东有村曰白马墙尚沿旧名】天台山【在滑县西宋史河渠志天禧三年滑州河溢城西北天台山旁遣使治之天圣五年塞河成以其近天台山麓名曰天防埽】狗眷山【在滑县西北地出狗脊草故名山麓有龙潭】玉柱峯【在辉县北五十里有石柱屹立云表髙三丈围五尺又有道人峯在县西六十里】双人峯【在辉县西北一百里太行山巅二峯并峙髙可百尺】金牛岭【在辉县西十五里】驼峯岭【在辉县西七十里又有瘦驴岭在县西北三十里华严岭在县西北七十里】黄土冈【在汲县西北十里逶迤接太行山土色皆黄】五陵冈【在新郷县北三十里其阜有五故名又红土冈在县北十里】三冈【在新郷县北三里龙冈鳯冈龟冈东西逶延数里亦名茹家冈皆太行之尾】龙脊冈【在濬县西三十里同山之麓绵亘四十余里形若逰龙又西为达西冈皆崇冈连络不絶直达太行】淳于冈【在封邱县东北十八里亦湮于河】葛冈【在考城县南二里世传葛仙炼丹处又县南二十里有卧龙冈西南二十五里有固徳冈】黄陵冈【在考城县北金天兴二年金主自黄陵冈济师元至正十一年命贾鲁治河于黄陵冈】石邱【在延津县东北元和志石邱在酸枣县东北三十里俗传汉成帝时星陨为石处王存九域志又有星邱秦始皇时星坠处】师延邱【在滑县东南寰宇记在韦城县东南二十里延纣之乐师死于濮水収塟于此】龙洞【在濬县东二里许】古黄河【旧河东北至津县北又东经故胙城县北其北岸则新郷汲县又东北至濬县西南其南岸则滑县北曰黎阳津南曰白马津书孔传河至于大伾而北行黄度尚书说导河南至华隂折而东行至大伾折而北行所谓千里而一曲也汉贾让言决黎阳遮害亭放河使北入海河西薄太山东薄金堤势不能逺泛溢水经注河水东至酸枣县西濮水东出焉又东北通谓之延津又东迳燕县故城北有济水自北来注之又东淇水入焉又东迳遮害亭南又东右迳滑台城又东北过黎阳县内河水自津东北迳凉城县又东北为长夀津唐元和八年以河溢侵滑州羊马城之半滑州薛平魏博田宏正徴役万人扵黎阳界开古黄河凡十四里经黎阳山东防于故渎名曰新河干寕三年河圯于滑州朱全忠决其隄因为二河散漫千余里梁龙徳三年叚凝自酸枣决河东注于郓以限唐兵谓之防驾水决口日大屡为曹濮患宋太平兴国八年河大决滑州韩村淳化四年梁睿请于迎阳村凿渠引水凡四十里至黎阳合大河以防暴涨许之五年新渠成天禧三年滑州河溢城西北天防山旁俄复溃于城西南厯澶濮曹郓注梁山泊又合清水古汴渠东入于淮遣使治之四年河塞熙寕十年河复决卫州王供埽及汲县上下埽滑州韩村北流防絶河道南徙东滙扵梁山张泽泺分为二派一合南河入于淮水一合北清河入于海元丰三年陈祐甫谓禹故渎尚存大伾太行山之间地卑而势固乞自卫州王供埽按视讫于海口従之金大定二十年河决卫州及延津京东埽舒穆鲁和卓言河水失故道势益南行乃自卫州埽下接归徳府南北两岸増筑隄以捍湍流二十六年河决卫州隄坏泛溢及于大名由是徙州共城以避之贞祐四年温察克什言新郷县西河水共决使东北流不从禹贡锥指黄河在延津县北者明成化中河徙从县南入封邱界其流始絶在故胙城县北者金明昌五年河徙自阳武灌封邱而东其流始絶在新郷县西北者元至元九年广盈仓南河北岸决其后河徙自原武出阳武南其流始絶在府治汲县东南者与胙城分水　舒穆鲁和卓旧作石抹辉者温察克什旧作温撤可喜今并改】卫河【源在辉县西苏门山百泉东南流入新郷县界又东入府治汲县界又东北经淇县与淇水合流东北至濬县界西又东北经滑内黄界又受洹漳二水水至山东之临清州城西防于漕河至直沽入海百泉一名搠刀泉魏地形志所谓共有柏门水是也南流名太清水水经注重门城南有安阳陂次东又淂卓水陂次东有北门陂方五百步在共县故县城西其水三川南合谓之清川又南迳凡城东又西南总为一渎谓之陶水南流注于清水元和志百门陂方五百许步百姓引以溉稻田其米明白香洁魏齐以来尝以荐御隋炀帝引之为永济渠亦曰御河宋史河渠志御河自通利干寕入界河逹海熙寕九年熊本言河北州军给赏茶货及塲要用之物并自黄河运至黎阳出缷转入御河其后徙河而南清水遂合淇水东北出不入扵河元人漕江淮之粟达于河至封邱陆运一百八十里至淇门入御河　按卫河经新郷汲县而东至濬县境淇水入焉谓之白沟亦曰宿胥渎其河北抵临清与汶河防流行九百二十三里其间水之入者六曰小丹河斵胫河淇河阳河安阳河漳河自临清州板闸以北赖御水济运　本朝康熙二十九年河臣王新命以御河在辉县境内民间设立仁义礼智信五闸蓄水灌田例于五月朔封板放水济运有妨农务请给竹络装石量渠口髙下堵塞使各渠之水自盈而所余水淂常流济运自此漕民两便乾隆二年堤岸冲缺数处三年动帑脩筑自曲里村至双河头计一百四十五里】沁河【故道自懐庆府武陟县流入获嘉县南又东南经新乡县南又东北经汲县北入清河　按沁河支流自懐庆府武陟县红荆口经卫辉入卫河隋大业中开永济渠尝引以通涿郡元郭守敬言沁余水引至武陟北流合御河灌田此沁入卫之故迹也明初河迳入淮不与沁合乃凿渠引之令河入沁后沁全注黄河而入卫故道尽湮万厯十五年沁决武陟东岸新郷获嘉被渰时议引沁入卫因沁水多沙不可漕遂止　本朝濬筑详懐庆府】孟姜女河【即沁河故道自新郷县西南任旺村白水折而东北由延津界西马村逹汲县小白古渡桥入卫河毎年天时水暂满仅有其形府志载入古迹】小丹河【在获嘉县北自懐庆府脩武县流入经县东北合清水入卫一曰蒋河】鲤河【源出辉县太行山五谷口东南流经获嘉县西北又东至新郷县界入卫又沙河源出辉县石门口南流入获嘉县界入鲤河二河久淤山水至毎成巨浸明万厯三十一年筑隄障之】三度河【在辉县西四里引百泉水南至云门镇溉田宋史河渠志熙宁六年内侍程昉言淂共城旧河漕若疏导入三度河可灌西垙稲田县志又有新河在县南二里明万厯四十五年以卫河东下迳直乃分为支渠自张家湾东南至小屯入卫嵗久淤塞】小石河【在淇县北即古羙沟水也水经注羙沟水出朝歌西北大岭下东出迳骆驼谷于中逶迤九十曲故俗有羙沟之目厯十二崿崿流相承泉响不防返水捍注深隍隍间积石下通水穴万变其水东迳朝歌城北又东南流注马沟水入淇县志源出县西北三十里东流与思徳河合名胜志思徳河源出武公庙前东流入淇水　本朝乾隆三年动帑筑濬】波罗河【在濬县西南童山西麓南流至龙口峡伏流地中值潦涨则汇于长丰泊一名防河】硝河【在滑县东北六十五里县志水出濬县有二道一流经县北界入直隶开州之马驾河一入彰徳府内黄石村界以两岸产硝故名】清水【自辉县西南东流经获嘉县北又东流经新郷县西北至合河店西入卫河水经注清水出脩武县之北黒山南流谿曰瑶溪又曰瑶涧水又南与小瑶水合又东南流吴泽陂水注之谓之长清河又东周永丰城陶水南流注之又东周新丰坞又东周新乐城又东迳故石梁下又东与仓水合又东南迳合城南故三防亭也以淇新合河故授名焉清水又屈而南迳属皇防东北南注之谓之清河即淇河口也县志清水自山阳镇东南流入获嘉县北界分为二一东流至合河村入卫一西流入三桥陂复逆流入清水名泥河】长泉水【在辉县西南六十里东南流至获嘉县界入清水水经注长泉水源出白鹿山东南伏流迳一十三里重源濬发于邓城西北世谓之重泉水又迳七贤祠东庙南又有一泉东南流注于长泉水其水又南迳邓城东名之为邓渎又名曰白屋水昔司马懿征公孙渊还逹白屋即于此也其水又东南流迳隤城北又东南合吴泽又东流谓之八光沟又东流注于清水谓之长清河县志又有温玉河在县西南七十里乆淤明万厯六年知县聂良杞开】仓水【源出淇县东南流至汲县北入清河亦曰苍河水经注仓水出西北方上山西仓峪东南流潜行地下又东南复出俗谓之雹水东南厯坶野又东南入于清水县志源出府西北百里管家井】卓水【在辉县西八里魏书地形志共有卓水陂县志水泉平地涌出濚纡数亩亦名筠溪西二里有万泉又莲花泉在县西南二里亦名小百泉俱南入卫】淇水【在辉县西北东北接彰徳府林县界东南迳彰徳府汤隂县界南复入淇县东南流入卫诗淇水在右汉书地形志共县北山淇水所出东至黎阳入河沟洫志贾让言黎阳南七十余里至淇水口三国魏志武帝纪建安九年太祖遏淇水入白沟以通粮道水经注淇水出河内隆虑县西大号山东北流活水注之又迳南罗川又厯迳罗城北东北与女台水防又东北迳淇阳川迳石城西北又东北西流水注之又东出山分为二水防立石堰遏水以沃白沟左为宛水右则淇水自元甫城东南迳朝歌县北又东屈而西转迳顿邱界又南迳顿邱西又南与泉源水合又南厯枋堰又南迳枋城西分为二水一水南入清水一水东北入顿邱界通典淇水至卫州汲县界入河谓之淇水口即朝歌也卫居河淇之间】泉源水【在淇县南亦名阳河即古肥泉也诗泉源在左又我思肥泉毛传所出同所归异为肥泉水经注泉源水有二源一水出朝歌城西北南流东屈迳朝歌城南又东与左水合谓之马沟水一水出朝歌城北东流南屈至其城东又东流与美沟合又东南注淇水为肥泉也张华博物志谓之澳水寰宇记阳和水即纣斮朝涉之胫处县志斮胫河源出县西北三里东南流迳县南五里又东南过县东南二十里入卫　本朝乾隆三年动帑开濬培筑两岸】濮水【在今延津滑县境水经注濮水上承济水于封邱县东迳匡城北又东左防别濮水受河于酸枣县迳酸枣县故城南又东迳胙亭东又东北迳燕城内又东北与酸水故渎防又东迳蒲城北又东迳韦城南东絶东驰道迳长垣县故城北又东分为二渎北濮出焉又东迳湏城北又北迳防邱亭南东迳濮阳县故城南　按濮水本大河分流自黄河迁决濮流亦堙今通志不载县志有卫南陂水受故胙城孟华潭王徳口诸水自县南东北流又迳县东又迤北迳桃园而东南滙于卫南陂东北迳栁青河逹于澶渊又有沙河在县南五十里皆濮渠之余流也】酸水【在延津县北自县流入东北入直隶长垣县界今堙水经注酸渎首受河于酸枣县东迳酸枣城北延津南谓之酸水又东北迳燕城北又东迳滑台城南又东南迳瓦亭南又东南防于濮世谓之百尺沟】宛水【在濬县西南水经注宛水上承淇水于元甫城西北自石堰东注宛城西屈迳其城南又东南流厯五军东北得旧石沮故五水分流世号五穴口今惟通并为二一水西注淇水谓之天井沟一水迳五军东分为蓼沟东入白祀陂又南分东入同山陂二陂所结即台隂野矣宛水东南入淇水县志白祀陂在县西二十里同山陂在白祀陂东南二陂皆宛水所汇又有亭子陂亦在县西里许】宿胥水【在濬县西南今堙战国防苏代曰决宿胥之水司马贞史记索隠宿胥盖亦津名水经注淇水右合宿胥故渎渎受河于顿邱县遮害亭东黎山西北防淇水处立石堰遏水令更东北注魏武开白沟因宿胥故渎而加其功也按宿胥故渎即淇水合卫水处】　白马水【在滑县北旧为河水分流处一曰白马津今堙战国防张仪说赵王曰守白马之津苏代说燕王曰决白马之口魏无外黄济阳韩津见秦王曰决白马之口以灌魏氏史记荆燕世家刘贾将二万人骑数百渡白马津入楚地正义黎阳一名白马津在滑州白马县北三十里晋书慕容德载记徳欲退保黎阳其夕流澌涷合是夜济师旦魏师至而冰泮若有神焉遂改黎阳津为天桥津水经注鹿鸣津又曰白马津津之东南有白马城故津取名焉河水旧于白马县南溢通濮济黄沟金堤既建故渠水防尚谓之白马津故渎东迳鹿鸣城南又东北迳白马县之京城北又东南迳濮阳县散入濮水唐书地理卫州黎阳有白马津】古泡水【自考城县南东流迳府城北又东迳虞城县北又东入山东单县界水经注泡水即丰水之上源也水上承大荠陂东迳贯城北又东迳孟诸津】古黄水【在考城县北自开封府祀县流入又东北流入山东曹县界水经注黄水自外黄东迳葵印下又东注大泽陂又东北流至定陶寰宇记黄沟在县西三十六里】延津【在延津县北今堙左传杜预注陈留酸枣县北有延津水经注河水又东北通谓之延津石勒之袭刘曜途出于此以河水泮为神灵之号是为灵昌津萧徳言括地志淇县西南二十五里即为延津】棘津【在延津县东北故胙城之北一名南津亦名石济津今湮左传昭公十七年晋荀吴帅师涉自棘津水经注河水东迳燕县故城北有济水自北来注之于是有棘津之名亦谓之济津故南津也春秋传襄二十一年晋将伐曺曹在卫东假道于卫卫人不许还自南河济即此也河水于是亦有济津之名晋伐陆浑亦于此渡通鉴宋元嘉二十七年王元谟谋取滑防遣垣防之帅百舸屯石济后魏太和十七年自河南城入虎牢舍于石济胡氏注石济在滑防百二十里】文石津【在延津县东北今堙晋书石勒载记永嘉四年勒为王赞所败退屯文石津六年勒闻汲郡内冰聚众壁枋头使支雄等自文石津缚筏潜渡袭取其船勒自棘津渡河击冰破之胡三省通鉴注津在东燕之东北枋头之东南】吴泽陂【在防嘉县西北左传定公元年魏献子田于大陆注大陆疑即汲郡吴泽陂近寗水经注脩武城西北二十里有吴泽水陂南北二十里许东西三十里西则蔡沟入焉又次北有苟泉水入焉南为苟泉北则河淇二渎双导俱东入陂山阳县东北二十五里有陆真阜南有黄母马鸣二泉东南合注于吴陂次陆真阜之东北得覆釡堆堆南有三泉相去四五里参差合次南注于陂又东长泉水注之县志陂在县西南十三里名三桥陂亦名大白陂】九里陂【在滑县东寰宇记在卫县东北五里自白马县流入隋开皇六年开】大荠陂【在考城县西南水经注黄水东注大浑蒹葭莞苇生焉即世所谓大荠陂也元和志国都城记曰县西南有戴水今右戴陂周回可百余里葢本戴国取此陂水为名也又大剂陂则戴陂也在考城县西南四十五里周回八十七里与宋州襄邑县中分为界】乌巢泽【在延津县东南三国魏志裴松之注许攸说曹操曰今袁氏辎重有万余乗在故市乌巢屯晋书地理志酸枣乌巢地在东南水经注济渎又东迳酸枣县之乌巢泽北泽有故亭晋大康地记曰泽在酸枣之东南】滹沱泽【在滑县西北周五里亦大河余注也】黄沟【在考城县北自杞县琉入下流迳夏邑县界水经注黄沟自外黄城南东迳葵邱下又东注大荠陂寰宇记黄沟在考城县西三十六里九城志考城县有黄沟下邑县有黄水】盘马寺沟【在芳城县自开封府仪封县流至王家桥西南入沙河又林皇寺沟自县南田家注东北流入沙河本朝乾隆二十二年俱脩濬】慕化潭【在汲县东三十五里澷衍十余里又黒龙潭在县西旧时河决所注又绿水潭在县西北八十里】络丝潭【在新郷县西南十里又白马潭在县东北三十里】三仙潭【在辉县西五十里石门山中县志水自山西陵川县经平田河初滙为一潭曰黒龙稍西奔注巨壑复为巨潭曰白龙又南流四五里至峪河口钟一小潭名曰二女】裴家潭【在濬县西即宋李垂所请疏河东北注处】寸金潭【在滑县东北旧为大河经流处今涸宋史河渠志宣和二年王黼言滑州韩村埽河流冲至寸金潭方议开濬忽自　成直河　圣】水池【在汲县北岁旱俦雨多应】太公泉【在汲县西北二十五里流十余里防流入地水经注汲城北三十里有太公泉泉左有太公庙】美贵泉【在辉县西北金灯寺后逢早祷之輙应】丁公泉【在辉县西五十里水经注丁八泉发于焦泉之右次东又得焦泉泉发于天门之左次东得鱼鲍泉次东淂张波泉次东淂三渊泉是四川在重门城西并□川南注也县志丁公泉东过兰桥入卫又东为焦泉又东为石泉又东为金沙银沙二泉交里许伏流入地又有宝泉在县西七十里风门山下自石窦中出】百泉【在辉县西北七里一名百门泉河南通志泉通百道故名详前苏门山　本朝乾隆十五年】
　　【巡幸中州经此有御制驻跸百门诗】槛泉【在濬县西北善化工下县志旧共七十有二今堙其存者为荆家寨张家洼王枫园石桥头东阳涧及大屯之大泉小泉】长丰泊【在濬县西即宋李垂所谓牧马陂古河道所经也明统志泊在县西二十里今为牧马池县志即白祀同山二陂所滙明嘉靖中疏濬延袤九十余里】老鬲陂渠【在辉县西南十五里明万厯六年知县聂良杞开又花村渠在老鬲陂东又秀才荘新渠在县南二十五里程村渠在县西五十里鲁家荘渠在县西南七十里皆良杞所开】古濮渠【在封邱县西南东北流入直隶长垣县界汉书地理志濮渠首受泲东北至都闗入羊里水过郡太行六百三十里水经注濮水上承济水于封邱县□驷曰首受别济即此济也其故渎自济东北流左迤为髙梁陂又东迳匡城北又东北左防别濮水】冰井【在延津县西南二十里寰宇记韩襄王藏冰之所】八角井【有二一在滑县北寰宇记在州子城外北壕下唐贞元初贾躭所凿一在封邱县东二十里潘店世谓宋枢密使潘美故居有井八角旁又有九井云】
　　古迹伍城故城【即今汲县治古汲郡陈城东魏置伍城县为义州郡治魏书地形志义州兴和二年置寄治汲郡陈城领伍城防寕新安渑池恒农宜阳金门七郡十九县其伍城郡领县曰伍城永安中置隋书地理志东魏乔置七郡后齐省以置伍城郡后周废郡为伍城县开皇六年改为汲县唐五代宋金元明因之宋白续通典卫州隋以前谓之陈城武王伐纣于此列陈故名】汲县故城【在今汲县西南本战国魏邑史记秦荘襄王三年防骜攻汲郡拔之又始皇七年骜还兵攻汲是也汉置县属河内郡髙帝十一年封功臣公士不害为汲侯晋置汲郡水经注县故汲郡治晋太康中立魏书地形志汲郡领汲县晋置后罢太和十二年复治汲城又汲郡治枋头城盖县已非郡治也北齐省县入伍城隋改伍城曰汲而故城遂废括地志汲故城在卫州所理汲县西南二十五里】隋兴故城【在汲县北隋书地理志汲郡统县隋兴开皇十六年置后析置阳源县大业初并入焉府志隋兴城在汲县北二十里唐武徳初废入汲】新乐故城【今新郷县治晋书太和五年燕慕容暐使弟城新乐水经注新乐城在获嘉县故城东北即汲水新中郷也魏书地形志获嘉太和二十三年复置新乐城北齐废旧唐书地理志隋割汲获二县之地于古新乐城置新郷县元和志县东至卫州四十八里】获嘉故城【在新郷县西南十二里汉置县属河内郡汉书武帝纪元鼎六年将幸缑氏至汲新中郷得吕嘉首以为获嘉县是也后汉为侯国仍属河内郡冯鲂子柱尚显宗女获嘉公主柱子石袭母封获嘉侯晋改属汲郡后省北魏太和二十三年复置改治新乐城魏书地形志有获嘉即故城也隋地理志新郷旧有获嘉县及后齐废开皇初废脩武郡别置获嘉县县志又有冯石城在县南十里汉封冯石为侯筑城于此】脩武故城【今获嘉县治即古脩武亦即邑左传文公五年晋阳处父聘于卫及过注晋邑汲郡脩武县也韩诗外传周武王伐纣勒兵于因名脩武韩非书秦昭王去邯郸西攻脩武史记汉二年建河内军于脩武寻置县属河内郡晋属汲郡后魏孝昌中分置北脩武于山阳因名此为南脩武隋改获嘉括地志获嘉古脩武县元和志获嘉县东南至懐州一百六十里髙齐自故县移于共城隋又自共城移于今理县志故城在县城外西北隋殷州城在县西南三十里】南阳故城【在获嘉县北左传□公二十五年晋于是始啓南阳史记秦昭襄王三十三年魏入南阳以和注徐广曰河内脩武古曰南阳汉书注应卲曰晋始啓南阳今南阳城是也秦改曰脩武后汉志脩武有南阳城水经注脩武故寗也亦曰南阳马季良曰晋地自朝歌以北至中山为东阳朝歌以南至轵为南阳王应麟通鉴地理通释南阳有二脩武即魏之南阳也南阳郡今邓州也】朝歌故城【在淇县东北古□邑武乙所都纣因之周武王灭殷封康叔为卫叔书酒诰明大命于妹邦孔传纣所都朝歌以北是也春秋闵公二年狄灭卫地后属晋左传襄公二十三年齐伐晋取朝歌战国属魏史记秦始皇六年伐魏取朝歌汉元年项羽立司马卭为殷王都朝歌即此地晋灼曰史记乐书纣为朝歌之音朝歌者歌不时也故墨子间之而回车不迳其邑元和志故城在卫县西二十二里县志在今县北闗西社北故卫县明宏治间割属濬县　本朝乾隆十五年】
　　【圣驾巡幸中州有御制其县覧古诗】共县故城【今辉县治周共伯国汲冡纪年厉王出奔共伯于王位后复归于国水经注共县故城即共和之故国也春秋时属卫左传隠公元年郑大叔出奔共注共国今汲县共县战国策信陵君曰通韩上党于共史记秦始皇二十六年迁齐王建于共汉髙帝封卢罢师为共侯后为县属河内郡晋属汲郡后魏属林虑郡章懐太子曰故城在今县东盖隋时移治也寰宇记髙齐天保七年省共县移就获嘉县古城以处之隋开皇四年移获嘉治于脩武城始复置共城】凡城故城【在辉县西南周凡伯国左传隠公七年天王使凡伯来聘注汲郡共县东南有凡城水经注清水又南迳凡城东是也唐武徳九年置凡城县属共州四年复省入共元和志故凡城在共城县西南二十里】酸枣故城【在延津县北十五里本郑廪延邑亦曰酸枣左传隠公元年太叔又收贰以为已邑至于廪延又襄公三十年郑防吉奔晋驷带追之及于酸枣史记魏文侯三十二年伐郑城酸枣又秦始皇五年将军骜攻魏定酸枣汉置县武帝封广川恵王子晏为侯邑水经注濮水又东北左防别濮水受河于酸枣县迳酸枣县故城南汉官仪曰旧河隄谒者居之城北韩之市地也聂政死其姊哭之于此城内有后汉酸枣令刘孟阳碑元和志故城在县西南十五里六国时韩王所理处旧址犹存】胙城故城【在延津县北三十五里周为胙国左传富辰曰凡蒋邢茅胙祭周公之裔杜预注燕县西南有胙亭后汉书郡国志东郡有胙城古胙城是也隋开皇十八年置县元和志隋文帝因览奏状见东燕县名因曰今天下一统何东燕之有遂改胙城属滑州唐武徳二年于此置胙州领胙城后废仍属滑宋因之寰宇记县在州西南九十里金初属南京泰和八年以限河不便改属卫州县志始自东燕故城移治西三十五里华里店金贞祐中又徙治宜村元防定甲子仍属华里店即今治】南燕故城【在延津县北故胙城东左传隠公五年卫人以燕师伐郑注南燕国今东郡燕县史记秦始皇五年将军骜攻魏定燕虚注括地志云南燕国古燕国也汉初卢绾刘贾与彭越击破楚军于燕郭西寻置南燕县后汉初封樊儵为侯邑晋初省光熙五年进东瀛公腾爵为东燕王东燕之名始此永嘉二年诏车骑将军王堪屯东燕以拒石勒晋志石虎分东燕郡属洛州葢改晋之东燕国为郡也魏书地形志东郡领县东燕唐书地理志武徳二年置胙州并置南燕县四年州废省南燕县志故址在县东三十五里俗呼为城上】黎阳故城【在濬县东北汉置黎阳县属魏郡汉志注晋灼曰黎山在其南河水经其东县取山之名取水之阳以为名水经注河水又东北过黎阳县南今黎山之东北故城葢黎阳县之故城也山在城西城慿山为东阻为河魏书地形志黎阳郡孝昌中分汲郡置治黎阳城宋史河渠志大观三年都水监言虑水溢为患乞移军城于大伾山居山之间以就髙仰按宋时郡治黎阳即汉时故城也政和五年升安利军为州是时濬州与黎阳各治葢濬州别治】
  </div>
  <div class="pagination">
   <a href="大清一统志_page80.html">
    上一页
   </a>
   <span>
    ...
   </span>
   <a href="大清一统志_page76.html">
    76
   </a>
   <a href="大清一统志_page77.html">
    77
   </a>
   <a href="大清一统志_page78.html">
    78
   </a>
   <a href="大清一统志_page79.html">
    79
   </a>
   <a href="大清一统志_page80.html">
    80
   </a>
   <span class="current-page">
    81
   </span>
   <a href="大清一统志_page82.html">
    82
   </a>
   <a href="大清一统志_page83.html">
    83
   </a>
   <a href="大清一统志_page84.html">
    84
   </a>
   <a href="大清一统志_page85.html">
    85
   </a>
   <a href="大清一统志_page86.html">
    86
   </a>
   <span>
    ...
   </span>
   <a href="大清一统志_page82.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
