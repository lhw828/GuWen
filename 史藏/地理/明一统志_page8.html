<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 8 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 8 页/共 66 页
  </h1>
  <div class="content">
   学校太平府学【在府治西宋绍兴间建本朝洪武间重修】当涂县学【在县治东旧在万夀寺西正统六年改建于此】芜湖县学【在县治东旧在东南宋元符间建本朝洪武间重修万厯十三年改建于城隍庙故基】繁昌县学【在县治西宋建于旧县南再迁东北元燬本朝洪武初重建天顺元年徙县治因徙治东成化间再迁于此】
　　书院天门书院【在天门山宋郡守陈垲奏建理宗书额内有周濓溪程明道伊川张横渠朱晦庵张南轩吕东莱七贤祠牟子才记】采石书院【在采石山宋嘉定间郡守贾实建为士子讲学之地本朝宣徳间重修】丹阳书院【在当涂县南黄池八十里元至大间建】于湖书院【在芜湖县升平桥西状元坊内即张孝祥读书处正徳间建畿志】
　　宫室谪僊楼【在采石濒江正统五年巡抚侍郎周忱建】清辉阁【在芜湖县承天院后】卧治堂【在府治道院南宋建道院亦名宴堂旧在后防西北太守吴芾所名也】姑孰堂【在府城清和门外下临姑溪宋嘉祐中朱从道建郭祥正诗谁谓江南地偏小姑孰之堂天下少丹湖千里浸城东蒲苇藏烟春渺渺】蛾眉亭【在采石山宋郡守张环建前有□望梁山夹大江对峙如眉因名沈栝诗双峯秀出两眉湾翠黛依然鉴影间终日含颦縁底事秖应长对望夫山申锡诗一岛云霞干怒流燃犀捉月总悠悠脩眉中划三千丈不着人间半点愁元同知赵景文重修】绛雪亭【在府治圃中旧名杏花村宋郡守杨倓改今名】清风亭【在府子城上唐时建李白诗闲居清风亭左右清风来当暑隂广殿太阳为徘徊宋郡守杨倓重建】碧云亭【在府子城上宋郡守何昌言建】十咏亭【在府城东李白有姑孰十咏诗后人因以名亭盖姑孰溪丹阳湖谢公宅凌歊台桓公井慈姥竹望夫山牛渚矶灵虚山天门山是也】捉月亭【在采石山世传李白过采石酒狂水中捉月后人因以名亭宋梅尧臣诗采石月下逢谪仙夜被锦袍坐钓船醉中爱月江底县以手弄月身翻然】赏咏亭【在牛渚晋谢尚镇牛渚尝秋月乗月泛江防袁宏在肪中讽咏尚倾聴率有胜致遂迎升州与谈论达旦亭名以此】呉波亭【在芜湖县西濒江宋隆兴间建张孝祥书匾】梦日亭【在故王敦城上宋僧蕴缃建按晋明帝闻王敦将举兵微行至湖隂察之敦昼梦日环其城惊起使五骑追帝帝驰去见逆旅卖食妪以七寳鞭与之曰后有骑来以此示之妪如其言五骑传翫稽留帝仅获免亭因以梦日名又有翫鞭亭在芜湖县北二十里杨万里诗老贼平欺晋鼎轻一轮日色梦中惊寳鞭脱急非无策何似休将日绕营】翠云亭【在繁昌县围内】凌歊台【在府城北黄山之巅刘宋孝武帝南逰登此台建离宫李白诗旷望登古台台高极人目叠嶂列逺空杂花间平陆欲览碑上文苔侵岂堪读许浑诗宋祖凌歊乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计岩畔古碑空緑苔】缥缈台【在繁昌县治后山絶顶下瞰大江对濡须津茂林脩竹隠映左右】姑溪馆【在姑孰门外】览秀馆【在多寳院西偏】滴翠轩【在芜湖县广济院旧名桧轩宋黄庭坚读书其间郭祥正诗青幢碧盖俨天成湿翠蒙蒙滴画楹禅客自培千嵗老逰人时把一樽倾】
　　闗梁浴沂桥【在府学前】寳城桥【在府治西宋寳庆间建】憧憧桥【在府治西】上浮桥【在上南门外一名南济又有下浮桥在下南门外一名彩虹俱洪武初建】通济桥【在芜湖县治南永乐初建】冨民桥【在芜湖县西南大江口】和丰桥【在繁昌县治西】聚春桥【在繁昌县治南】杨家渡【在府城东南二十五里杨万里诗春迹无痕可得寻不将诗眼看春心莺邉杨栁溪邉草一日青来一日深】石硊渡【在芜湖县南四十里杨万里诗峩桥小渡十里长石硊十渡五里强斜风细雨寒芦里下有深潭黒无底】
　　寺观万寿寺【在府治东旧名化城宋绍兴间自府治东南徙建于此】报恩寺【在府治南晋建宋名天宁绍兴间改今名】白云寺【在青山旧名南峯晋建宋改今名本朝永乐间重修】澄心寺【在横望山宋建内有陶景书堂】广济寺【在采石山下吴赤乌间建本朝洪武初重修】隠静寺【在隠静山旧名普惠寺北有喷云泉东有通海洞】吉祥寺【在芜湖县西五里晋建南唐改名永夀本朝洪武初重修】神霄宫【在府城北采石镇宋嘉泰间建本朝永乐初重修】承天观【在采石山下晋建宋郭祥正诗江水流还合山形到此孤突然楼阁耸疑有鬼神扶】希夷观【在府城内宋绍兴间建本朝宣徳间重修】妙观【在府城西门外宋绍兴间建本朝永乐间重修】宁渊观【在蟂矶山宋建元燬本朝永乐间重建】升仙庵【在当涂县薛镇景泰中建】
　　祠庙水府祠【在采石山南唐封其神为王舟人将过者必具牲币以祷宋绍兴末以败完顔亮为神之隂助加封显灵顺圣忠祐平江王】先贤祠【在府学祀唐李白宋牟子才赵汝愚吴柔胜江万里】虞允文祠【在采石山下宋绍兴末金主亮入寇欲由采石渡江允文督统制官时俊等以海鳅船逆击之金人大败遂不能济嘉定间郡守滕宗卿为建祠立碑广济寺中寳祐间郡人请别立庙江上因赐额英烈本朝景泰三年重建】李白祠【在采石山万厯初御史蔡梦説建匾曰唐李翰林祠】忠臣祠【在建阳卫西本朝初知府许瑗与行枢密院判王鼎共守太平寇至城陷瑗鼎被执骂贼而死逾月城复朝延加封其官立祠祀之】陶学士祠【在府城东街希夷观左祀本朝学士陶安】灵泽祠【在芜湖县江中矶山祀灵泽夫人】思贤祠【在繁昌县治东祀知县林有年】袁双庙【在府城东十五里双晋人为桓温所杀后有虎齧者其家辄梦双因立祠虎暴遂息俗以二月晦祭之是日多风雨】丁兰庙【在慈姥庙上有古神祠相传为丁兰庙其东有丁母潭】登勇庙【在府城南门内祀宋修武郎马俊俊慈湖砦兵也绍兴初砦军陆徳周青等据州叛俊得其谋隂结其徒十人杀贼伺青出上马斫中颊俊与其妻孙皆遇害未几贼党伏诛赠俊官立庙号登勇】
　　陵墓吴景帝陵【在府城东二十五里景帝讳休吴孙权第六子也殂葬于此】齐和帝陵【在府城北黄山和帝讳寳融明帝第八子后禅位于梁世传岳庙行宫之基即其陵也】楚干将墓【在赤铸山楚干将镆鎁之子死宜春县即今芜湖也九域志楚干将坟在太平州】毕卓墓【在龙山东晋吏部侍郎】桓温墓【在府境温晋哀帝时镇姑孰卒葬焉俗谓之司马陵又府城南有温女塜】杨亮墓【在府城东南一十五里亮农人汉杨震九世孙晋桓温破姚襄杖策来归后为雍州刺史卒墓旧有二碑碑隂各有巴蜀故吏姓名合五百人宋郡守杨倓徙置郡学】李白墓【在府城东青山之北白尝依族人当涂令李阳冰悦谢家青山欲终焉及卒采石僊龙山后改青山宋郡守赵松年为建祠给田付僧防防唐白居易诗采石江邉李白坟绕田无限草连云可怜荒垅穷泉骨曽有惊天动地文】贾岛墓【在府城西二里墓碣刻云有唐水部员外郎贾君墓志郑谷吊贾水部诗幽魂应自慰李白墓相连】陶安墓【在府城北大神山下学士宋濓撰墓志铭】严升墓【在繁昌县延载乡升官都御史祭酒陈敬宗撰志铭】
　　古迹芜湖故城【在芜湖县界方舆记云吴黄武初徙治芜湖此城遂废】王敦城【在芜湖县治东晋王敦镇姑孰筑城于此】南豫州城【在芜湖县东北姑孰志晋成帝时侨立豫州治芜湖宋文帝时南豫州徙治姑孰其后又治宣城唐初南豫州治当涂】上党郡城【在芜湖县西南五里晋孝武时上党百姓南渡即芜湖地侨立上党郡及襄垣县以处之】赭圻城【在繁昌县西南十里晋哀帝召桓温入朝至赭圻有诏止温温遂筑城居此梁南陵县尝治赭圻隋唐为镇戍上俗至今犹称故县城】襄城郡【晋元帝时流民从帝渡江即春谷地侨立襄城郡及繁昌县以处之】淮南郡【晋成帝时百姓南渡乃于于湖侨立淮南郡】于湖废县【晋太康中分丹阳县之南境置】春糓废县【在芜湖晋元帝因流民之寓春者侨立繁昌县孝武改春曰阳安帝时并阳入芜湖】谢公宅【在青山齐宣城太守谢眺筑室山南人呼为谢公宅唐李白讨宅近青山同谢眺】李翰林宅【在青山翰林谓李白也裴敬碑云余过当涂访李翰林旧宅即此】昭明太子书堂【在府城东南五十里净居院昭明梁太子萧统尝读书于此】郭祥正书堂【在府城东二十里石城山宋郭功父读书之所】浮丘仙坛【在繁昌县东五十里仙人浮丘翁隠居】赤乌铁防【在府城东浮桥岸下有古鐡防如碇石状大数尺许上有赤乌字乃呉年号也水落则见】
　　名宦三国周瑜【吴孙策时领春长有治绩】陆逊【仕吴镇姑孰意思深长才堪任重虽身在外而心于国】晋谢尚【以卫将军镇牛渚】庾亮【平苏峻之乱后求外镇自効假节豫州刺史领宣城内史镇芜湖率军防陶讨破郭黙不受爵赏】胡母辅之【繁昌令辅之少擅髙名性嗜酒及至县遂节酒自励甚有能声】桓冲【自京口迁镇姑孰谦虚爱士尤有武干】南北朝萧铿【齐南豫州刺史镇姑孰时人发桓温女冢得金巾箱织金篾为匳器又有金蚕银茧等物甚多铿自往修复纎毫无犯舆论贤之】唐李阳冰【当涂令善古书法李白以其族人往依之】宋宋准【开宝中知平南军防改军为州就命知州事涖官有治声尤以文章著名】马亮【知芜湖县在任有政绩】宋敏求【知太平州欧阳修司马光诸公皆有送行诗】曽巩【嘉祐初为太平州司法防军以能文名闻四方】夏希道【庆厯间知繁昌县初县甚陋而民贫自希道至有善政民戸日臻田利之入倍他壤昔之疵者日以减去而索寞者日以冨繁】黄庭坚【知太平州以徳化民不事棰楚豪猾者讯之如法不少贷】吕希哲【知太平州有政声民仰之若神明】徐勣【大观中知太平州召入觐极论茶盐为民病且言生财有道理财有义用财有法徽宗曰不见卿乆矣今日乃闻嘉言】郭伟【知太平州建炎初金兵攻采石及芜湖伟率将士败之其后水贼邵青薄城下伟募死士夜焚其攻具又决姑溪水灌其营贼势穷蹙乃遁】刘光世【江东宣抚使守太平州先是光世为制置使水贼邵青有战船三千余艘抵州光世率兵围之贼遂降】周葵【绍兴间知太平州时水壊圩隄葵悉缮完傍郡圩皆没惟当涂嵗熟市河乆湮葵令城中家出一夫官给之食并力浚导公私便之】赵汝勣【庆元初当涂令时嵗饥谷贵乃开仓散米万斛一邑获全事闻诏他郡依汝勣赈恤法】虞允文【绍兴末金主亮以大军临采石而别以兵争州允文奉诏往芜湖趣李显忠交王权军且犒师时敌骑充斥允文命诸将列大阵不动分戈船为五督时俊与战亮兵大败不得渡孝宗嘉叹命知太平州】洪迈【淳熈中知大平州政尚寛简民皆向化郊产异麻状若灵芝人以为祥】吴芾【知太平州造舟以梁姑溪厯阳筑者乆役溃归声言欲趋郡境芾呼至城下厚犒遣之而密捕倡乱者系狱以闻诏褒谕之】李椿【知太平州力图上流之备请选将练习缓急列舰上可以援东闗濡须下可以应采石】赵汝愚【知太平州有政绩】张运【知太平州当兵饥疾疠之余殚劳徕安辑之方严斥堠攻守之备理财赋造战舰缮甲兵申禁令民赖以安】呉柔胜【知太平州有惠政二子渊潜又相继来守是邦人以为荣】牟子才【知太平州首教民孝弟以前慈竹义木二诗刻而颁之间诣郡学讲四端推明性情体用之防前政负上供纲及总所纲七十万缗悉为补之】呉渊【知太平州兼江东转运使时两淮民流徙入境者四十余万渊极加慰抚而赒济之使其什伍令土著人无相犯旁郡流民焚劫无虚日独太平境内肃然】吴潜【知太平州在郡上言和战成败大计又贻书执政论京西既失当招收京淮丁壮为精兵以保江南】马光祖【寳庆中知太平州兼提领茶盐寛养民力兴废起壊知无不为】江万里【知太平州有治声】陈垲【知太平州兼江东转运副使奏蠲诸郡灾伤发公帑代三县轮折丝帛钱五十万治声赫然】王居安【知太平州当邉遽甫定嵗俭汰去军羣盗寇攘居安威惠流行晏然若无事时】元畅师文【太平路总管时大旱师文捐俸致祷不数日澍雨大降遂为丰年公田米积之盈屋曰我家几人能尽食此乎呼贫士及细民恣其取去在任未乆境内晏然】欧阳【芜湖县尹县多疑狱乆不决察其情皆为平反征赋及时民乐趋事教化大行飞蝗独不入境】本朝许瑗【为太平知府陈友谅来攻势急瑗与院判花云王鼎坚壁拒战兵少无援城陷俱被执不屈死之追封瑗高阳郡侯云东丘郡侯鼎招毅大将军】范常【洪武初为太平知府时陈友谅来寇军民困甚常抚恤安全赐宅一区为家】黄朝弼【洪武初芜湖知县为人清慎公务虽繁退必读书去任惟将原带书一笼易钞为路费邑人至今惜之】杨偁【洪武初芜湖知县询民疾苦抚摩凋瘵民有遇以义责之不施鞭杖境内大治】李习【洪武初大平知府亷能公勤识达治体均平徭役民受其惠吏不敢欺】吴聪【洪武初芜湖县丞性至孝画海云南望图悬于壁以思亲民有不敬父母者必痛治之复泣曰吾以不得侍亲为忧汝幸得生膝下何为不孝民皆感化】徐敬【永乐中太平知府不寛不猛均徭役崇教化锄豪强恤寡弱民有讼谕之以理自服凡遇水旱祷之辄应】刘有年【知太平府以儒饬吏抑豪横去淫祠令行禁止秩满去任民甚懐之畿志】周鳯【成化中知太平府悃幅俭素不以家室随自奉如寒士推诚爱民秩满解任老稚遮道挽泣畿志】徐节【治初太平知府端本崇化有政声赐诰旌宠畿志】唐诏【成化间同知太平府端方清谨吏民敬服卒于官啓其笈笥惟书数卷而已畿志】徐礼【成化中知繁昌县持身端洁豪右畏慑蠧悉除拜陞御史畿志】包牺民【成化末知繁昌县有岂弟风民甚爱之以忧去畿志】汪本【正徳间以进士知芜湖县莅政明决人不敢犯时流寇猖獗三过江上不敢延伫于渚民实頼之畿志】
　　流寓谢朓【南齐阳夏人好学有美名属文清丽长于五言诗善草好奬人材尝守宣城爱当涂青山之胜遂筑室其南以觞咏自适】李白【蜀人唐宗时天才英特诗思飘适宗擢为翰林供奉以高力士譛不得用居匡庐坐永王璘事长流夜郎防赦还依族人当涂令李阳冰卒葬青山东麓元和末观察使范傅正访白后惟二孙女为民妻傅正欲改适士族女曰孤穷失身命也不愿更嫁】石待问【眉州人宋举进士及制科进谏史百卷真宗大悦后谏营昭应宫坐谪滁州仁宗即位召见知阶州引年致仕卜居芜湖县卒因焉】李之义【沧州人登第几三十年乃从苏轼于定州幕府厯枢密院编修官徽宗初提举河东常平坐为范纯仁遗表作行状编管太平自号姑溪居士所着有姑溪集】张瑁【宋以御史知杂知宣州因家繁昌千口同居内外肃然杨杰书义居二字遗之孙崇熈宁三年进士官至太常丞】陆同【厯阳人建炎间父有常知临淄抗敌死节同以知望江县转庐江条上中原形势迁两京转运判官卜居芜湖而归老焉子世良官至广东提刑】杨宏中【福州人宋国子生宁宗时赵汝愚窜永州祭酒李祥等连疏救争俱被斥宏中曰师儒能辨大臣之寃而诸生不能留师儒之去于谊安乎与杜仲麟等五人上书韩胄大怒将窜之岭南以右丞相余端礼救送太平州编管】赵时赏【宋宗室居太平州知旌徳县元兵至捍战有功从二王入闽擢知邵武军寻罢文天祥开府南劔以为江西招讨副使空坑之败被执不屈死之】张鐩【本东平人为太平路总管治中秩满因家当涂事母至孝母卒庐墓三年有红莲变白之异郡立孝莲坊事闻大徳二年旌表畿志】李永【本吉水人因祖教授芜湖遂居焉以嵗贡授诸暨县学训导讲授不倦警轻济乏诸士尊信之卒于官士皆冒雪负木以殓祀之学宫二子赞贡同举进士赞官至浙江布政使贡至兵部侍郎皆忤逆瑾致仕并有时誉畿志】
　　人物汉陶谦【丹阳人以诸生四迁为司马西讨邉章寻刺徐州击黄巾大破之境内晏然时董卓虽诛而闗中未平四方断絶谦每遣使间行奉贡西京迁徐州牧加安东将军封溧阳侯】晋陶基【谦从子初仕吴为交州刺史子璜亦刺交州晋平吴复其本职封毘陵侯改为冠军将军在交州三十年威恩着于殊俗及卒举州号哭如丧慈亲】陶回【祖基父抗皆仕吴回仕晋王导引为从事中郎尝收义兵与陶侃等并力攻苏峻又破韩晃以功封康乐伯性雅正不畏强御丹阳尹桓景佞事王导防荧惑守斗南经旬回语导曰公以明徳作相当亲忠贞逺邪佞而与桓景造膝荧惑何由退舍导深愧之】薛兼【丹阳人祖综孙吴选曹尚书父莹领少傅撰吴书后仕晋为散骑常侍兼清素有器宇与纪曕闵鸿顾荣贺循齐名号为五儁初入洛张华见而竒之曰皆南金也累官太子少傅加散骑常侍卒赠光禄大夫】张闿【丹阳人薛兼荐之于元帝言其才干贞固当今良器以佐翼功赐爵丹阳县侯苏峻之乱闿与王导俱入宫侍卫密谋讨峻峻平以尚书加散骑常侍】乐道融【丹阳人少有大志好学务周人急有国士之风尝为王敦防军敦以讨刘隗为名遣道融召甘卓道融忿敦之逆因説卓袭敦卓大然之既而卓纳敦和将旋军道融昼夜泣谏忧愤而死】何琦【阳谷人好古博学事母至孝患供养不给为泾县令母亡哀毁几絶服阕叹曰所以仕者实利徼禄以供亲耳遂养志衡门累召不起桓温过其山曰此中有人尝着三国论】王谅【丹阳人交州刺史时梁硕专威交土谅谋诛之不克硕遂围谅于龙编败之逼谅夺其节谅固执不与遂断谅右臂谅正色曰死且不畏断臂何有十余日愤恚而死】南北朝周兴嗣【世居姑孰善属文尝投宿逆旅有人谓曰子才学迈世当被知英主言讫不知所之梁天监初奏休平赋累迁散骑侍郎法书中有王羲之草书千字患其不伦命典嗣以韵属之一夕成文须发为白迁给事中佐撰国史有文集百余卷】唐陶大举【当涂人武后时为宣州刺史徐敬业反大举与战败之转懐州刺史吏民思之为立徳政碑】张惟俭【当涂人和州刺史与栁镇友栁宗元曰先君之所与友凡天下之士举集马信让而大显道博而无杂今世言交者以为端其见重如此】陈商【徳宗时与王冲霄同隠马仁山江表从学者众后应诏射策仕至卿】王居岩【当涂人为骁卫长史遭乱弃官归居青山杨行密据淮南以兵迫起之居岩散遣其家人而以一身归行密授湖州别驾一日行密大防失居岩亟使人掩其家无一人在者后有人于嵩山见空石室询其旁或云有道人王居岩居此室而莫知所终】宋王逢【居岩四世孙教授苏州学者常数百人晚始登第累官至国子直讲驸马李玮尝从学后为逢求迁官逢不受乆之以太常博士通判徐州逢与胡瑗最善喜著书有易传十卷干徳指説一卷复书七卷存】罗彦辅【当涂人嘉祐进士厯江都湖口令皆以亷称后知池州属嵗旱以荒政从事奏课第一尝诫子曰我以清白遗尔曹万一至饘粥不给亦不可少屈人以姑溪水况其清徳及卒人过溪上者叹曰罗公何在溪水如故相与踌躇不忍去】郭祥正【当涂人母梦李白而生少有诗名梅尧臣一见叹曰真太白后身也举进士知武冈县以殿中丞致仕后复出通判汀州知端州又弃去隠于青山所居有醉吟庵苏轼为作像赞有诗文三十卷号青山集】韦许【芜湖人从李之仪学不事科举筑室榜曰独乐陈了翁为作堂记元祐间诸公遭贬逐虽素所亲宻亦畏祸不敢相闻许遇有过江上者必欵接且周其急朱文公每称之自号湖隂居士】唐敏求【当涂人宣和中进士调徳化主簿盗起敏求挺身率众捍贼度力不能支谕以祸福贼愤诋触噪而前遂遇害事闻赠官补其子楠将仕郎】陶居仁【芜湖人以行羲闻州里仕为镇江録事防军元兵攻镇江统制官举城降居仁被执抑使降居仁曰得以死报朝廷夫何憾竟不屈为所杀大军至闻其死时语叹啧之为棺使人防以还其家泝流数百里不时顷至人皆异之乡人为立祠】吕武【太平州步卒也文天祥出使武应募从行及偕脱镇江之难走海道赖武力为多天祥开府南劔武以武功补官遣结州县起兵相应道阻复﨑岖数千里即天祥于汀梅挺身患难化贼为兵其忠梗出天性云后出江西死于横逆】元胡光逺【太平路人母丧庐墓一夕梦母欲食鱼晨起号天将求鱼以祭忽见生鱼五尾列墓前俱有囓痕邻里惊异方共聚观有獭出草中浮水去众知是獭所献以状闻表其闾】本朝王恺【当涂人幼读书有大志天兵取太平以恺居幕府既克衢州命兼总制衢州军民戍守有方谋虑深逺及胡大海为行省防政恺为郎中吴将吕珍侵诸暨堰水灌城大海夺堰水灌珍珍势盛誓解兵恺曰彼狡谋勿聴大海不忍食言竟引还珍果败盟大海及恺俱被害追封恺当涂县男】陶安【当涂人幼敏悟有大志元至正间授明道书院山长洪武初以迎车驾授左司员外郎陞翰林学士又陞江西行中书省防政临终条陈二十事上之朝廷遣使祭于家子晟官至浙江按察使】潘庭坚【当涂人洪武初以奉迎车驾授太平教授累官至翰林学士】杜智【芜湖人洪武间擢随州知州有治声迁河南左布政使官至右都御史】李衡【当涂人永乐初登进士第选为翰林庶吉士厯迁户部员外郎湖广布政司防政官至兵部右侍郎】吴庸【芜湖人读书知大义袭父职为燕山护卫百户永乐初以智勇从征靖难累功至后军都督佥事】后敏【当涂人永乐初登进士第擢为行人出使有劳绩迁工部员外郎官至陜西布政司防议】谢孚【当涂人为监察御史论功陞福建按察副使改陜西尝不屈中贵防附石以刚直见惮子骞为御史终防政亦有声骞子理登进士称步武云畿志】钟城【当涂人少颖敏苦志积学登景泰进士厯官大理寺正着明允声门舍萧然一寒士也擢福建佥事江西副使两督学政士经品题者多为令器晩归乡里门下执经问难者踵接卒年八十余畿志】杨璧【当涂人为给事中以章疏太峻上忤防外补有风雹之变复官陕西防议黜为平凉守凿延安河晚归不入公府贵显过访并以疾辞焉畿志】端宏【当涂人为御史巡按云南河南广西咸有风裁后长浙藩以亷称谢事归足迹不至公府畿志】吴琛【繁昌人拜监察御史以劾奏权要外补忽天变雨雹还台迁大理寺丞疑狱多所平反转迁都御史巡抚甘肃检括隠占屯粮斩获虏首一千三百余级后进总督两广军务经畧益着年五十一而卒有奏议若干卷畿志】夏【为兵科给事中有鲠直风厯防政终福建右布政使有平易之政致仕卒畿志】汪宗器【与兄宗礼先后举进士拜御史时称二龙宗礼早卒宗器穷经博籍台中多所论列官至大理少卿卒于家畿志】邢珣【当涂人治癸丑进士授南京戸部主事出知贑州府论讨宸濠功擢江西防政以布政致仕卒于家畿志】胡爟【芜湖人九嵗能诗翰家世农□从诸弟躬耕盛暑中亦携书随暇则坐茂树开卷朗诵暮归仍检阅不厌举进士改庶吉士授户部主事所司钱谷出入惟谨尝抗疏论列戚畹阉宦方士夷狄等事词甚剀切僚友皆危之未几宦者果以赃败畿志】濮诏【当涂人未冠即以文名领解顺天登进士授翰林院编修奔父丧归以病卒母邹氏通经善诗亦多内训焉畿志】
　　列女聂氏【南唐当涂人年十三随母采薪母为虎攫去女从后持刀跳虎背抱虎项刺杀之收母尸归】詹氏女【芜湖人少失母事父孝宋绍兴初淮冦破县女年十七叹曰今父子无俱全理我计决矣贼至欲杀其父兄女趋而前曰妾愿事将军以赎父兄命不然并命无益也贼从之释其缚女麾使父兄亟去遂随贼行数里过市东桥跃水而死贼相顾骇叹而去】周氏【繁昌县丞之女徐俊妻俊卒无子周为守节成化初以事闻旌表之畿志】王氏【当涂人钱均用妻夫亡守节有司上其事诏旌表之畿志】张玘女【名仙贞繁昌人正徳七年流贼剽掠仙贞年十七以护母病不欲走羣盗刧之去至江浒抱树哭义不受辱贼不能夺乃众磔之畿志】
　　仙释丁令威【本辽东人学道于灵墟山后化鹤归辽集华表柱云有鸟有鸟丁令威去家千年今始归城郭如故人民非何不学仙塜累累】赵自然【繁昌人家以鬻茗为业年十三疾甚父抱诣清华观许为道士后梦一人姓隂引之登山啗以柏枝及觉遂不食神气清爽宋太宗两召至阙赐衣服铜币遣往清华观以母老求归侍养】梁杯渡师【尝乗木杯渡水故名蒋之竒为传云杯渡自建康往南州依陈氏继闻违康复有一杯渡陈氏父子五人往观果有之乃留二人守三人还南州验之杯渡乃在其家】
　　宁国府【东至广徳州建平县界六十里西至池州府青阳县界一百六十里南至徽州府绩溪县界二百二十里北至太平府当涂县界一百五十里自府治至南京四百二十里至京师四千一十五里】
　　【粮十万三千三百石零】
　　建置沿革禹贡州之域天文斗分野春秋属吴战国属越后属楚秦为鄣郡地汉置丹阳郡治宛陵东汉永和间析置宣城郡桓帝时省宣城复为丹阳郡三国属吴晋复置宣城郡治宛陵宋析置淮南郡寻又置南豫州治宣城陈改南豫州为宣州隋初郡废州存大业初复改为宣城郡唐置宣州天寳初改宣城郡乾元初复为宣州昭宗时陞宁国军节度宋仍为宣州属江南东路乾道初陞宁国府元改为宁国路属江浙行省本朝改为宁国府直京师领县六宣城县【附郭本汉丹阳郡宛陵县地顺帝置宣城县隋宣州治此唐初析置懐安县寻省宋元仍旧本朝因之编户二百一十七里】宁国县【在府城东南一百五里本汉宛陵县地三国吴分置宁国县晋属宣城郡隋省入宣城县唐复置属宣州寻罢天寳中复置宋元仍旧本朝因之编户五十六里】泾县【在府城南一百五里本汉旧县属丹阳郡因泾水为名晋属宣城郡隋属宣州唐置南徐州改猷州后州废县存宋元仍旧本朝因之编户六十四里】太平县【在府城西南二百四十里本汉泾县地唐析当涂泾县地置太平县大厯初省永泰初复置宋元仍旧本朝因之编户一十九里】旌徳县【在府城南二百四十五里本唐太平县地寳应二年析置旌徳县属宣州宋元仍旧本朝因之编户四十里】南陵县【在府城西一百五里本汉丹阳郡春谷县地晋属宣城郡孝武时改为阳谷县后并入芜湖梁武帝始置南陵县及南陵郡陈又置北江州隋初州郡俱废以县属宣州唐初属池州寻还旧属宋元县仍旧本朝因之编户八十五里】
　　郡名丹阳【汉名】宣城【晋名】
　　形胜阻以重山縁以大江【唐陈简甫良吏记】名山胜川为江南之甲【崇庆寺记】土控呉兼越州连歙与池【唐白居易诗】作藩南夏据吴上游【陈势大宁塔记作藩南夏据吴上游地产气序之平夷江汉冈峦之濵带】
　　风俗风俗和柔【唐尉迟枢新安禅院记舟车繁防之乡风俗和柔之境】其土乐其民安其俗阜【唐卢肇新兴寺记】庶民嚣豪风俗诡浮【唐韦瓘南陵大农陂记】
　　山川陵阳山【在府城内冈峦盘屈孤峯秀拔为一郡之镇宋郭祥正诗陵阳三峯压千里百尺危楼势相倚】响山【在府城南五里下俯宛溪有响潭唐李白诗筑土接响山俯临宛水湄权徳舆记响山两岸耸峙苍翠对起】双羊山【在府城南五里有双石羊宋梅尧臣诗风雪双羊路梅花山下村】敬亭山【在府城北一十里山有万松亭虎窥泉刘宋谢灵运诗兹山亘百里合沓与云齐隠沦既已托灵异居然栖上干蔽白日下属带回溪交藤荒且蔓樛枝耸复低独鹤方朝唳饥鼯此夜啼渫云已漫漫多雨亦凄凄我行虽纡组兼得寻幽蹊】峄山【在府城南三十里有项羽庙俗传羽兵尝败于此】麻姑山【在府城东三十五里昔麻姑修道于此飇举僊坛丹灶尚存】行廊山【在府城西五十里南有二峯对峙环抱若行廊然上有盘石巨人迹相传梁杯渡师之遗迹】洪公山【在宁国县东北四里昔有名士洪伯礼此】鸡山【在宁国县南五里峯峦秀拔县治之镇山也】西山【在宁国县西五里昔虞蟠隠此有花石松竹亭榭今废】文脊山【在宁国县西三十里有山门涟漪紫云朝阳夕阳碧云六洞宋梅尧臣张献民同逰留题石刻尚存】鸦山【在宁国县西北三十里宋梅询诗茶煑鸦山雪满瓯梅尧臣诗茶试鸦山佳】银山【在宁国县东六十里寰宇记旧有银冶十道志亦载属宣州冶乆废】石鼓山【在宁国县南八十五里有石如鼓天雨则鸣亦名击鼓山】水西山【在泾县西五里下临赏溪唐宣宗尝游此有诗长安若问江南事报道风光在水西】鳯山【在泾县西一十里相传成周时有鳯翔于此】琴高山【在泾县东二十里旁有台相传琴高控鲤上升之所】金壶山【在泾县东二十里石壁峭峻下有平台】石牌山【在泾县西二十里四面皆美石】北冲山【在泾县东三十里两小山对峙其中怪石嵳峩环以清溪特为胜防】承流山【在泾县西南四十里相传窦子明弃官隠此其醮星坛链丹灶尚存】硃砂山【在泾县东五十里山石窍中红色发现其大如月】东流山【在泾县南五十里昔有逸士隠此称东流府君故名】文殊山【在泾县东六十里相传昔文殊曽见此山】大城山【在泾县西北七十里晋郭璞尝凿泉眼于此椒以视潮候今人以潮之大小为雨之占】鱼礲山【在泾县西北七十余里下有一窟濶逾三尺脉通江海时有涌泉则鱼随波而出】黄山【在太平县南三十里昔黄帝与浮丘仙人炼丹于此山当宣徽二州界有三十二峯三十六源二十四溪十八洞八大嵓唐李白诗云黄山四千仞三十二莲峯丹崖夹石桂菡萏金芙蓉伊昔陞絶顶俯窥天目松仙人链玉处羽化留余踪又云去去陵阳东行行芳桂丛回溪十六渡碧嶂尽晴空】龙门山【在太平县西四十里林麓幽深产百药】华容山【在旌徳县东北三里形似莲花】栖真山【在旌徳县西五里昔窦子明隠此】鳬山【在旌徳县东二十里山有巨人迹马蹄石捣药臼俗传窦子明二女化青鳬随父仙去】石壁山【在旌徳县北二十里峯峦对起清溪中流最为竒絶】天井山【在旌徳县西三十里有飞泉激湍】栅山【在旌徳县西南三十里一峯孤秀可爱俗传吕氏女结庵学道于此后仙去梅尧臣诗百尺危峯絶顶观万山周匝翠屏环仙姑已作飞龙去留得佳名满世间】大幕山【在旌徳县西三十里形如莲幕傍起一峯谓之小幕】石柱山【在旌徳县西六十里相传梁程灵洗柚矢射山有双石挺然独立而一巨石承之乃灵洗立帜之所】籍山【在南陵县治东北为邑之镇山】朗陵山【在南陵县西三十里相传唐朗陵公居此辟谷炼丹今丹井尚存】射的山【在南陵县西三十里寰宇记山有玉在石壁内昔有取之者遇风雨而止人望之颇似射侯因名】蓝山【在南陵县南五十里高千仞李白诗蓝岑耸天壁突兀如鲸额】吕山【在南陵县南六十里有石室旧传孔子尝防后人置书堂于此】工山【在南陵县西三十里与朗陵山接即显贶侯何栖隠之地】魁峯【在泾县南七十里峯峦耸秀迥出羣山】貂蝉峯【在泾县东六十里高百丈以形似名】麈岭【在宁国县西七十里岭多麈鹿】千秋峯【在宁国县东南一百五里唐罗隠诗想望千秋岭上云】清弋江【在府城西五十里源出泾县及池州石埭合众流出芜湖入于江唐咸通中引流水置永丰陂】北﨑湖【在府城北四十里崖有古楚城】五湖【在宁国县北四里源出千秋岭北流入宁国县溪至宣城入江】麻川水【源出黄山之麓下流至太平县东南麻陂又流至旌徳泾县入江】磻石水【在太平县西五十四里源出黄山其流入江】徽水【在旌徳县南一十里源出徽岭南入于县市北防于三溪】双溪【在府城下二水合流宋杨万里诗敬亭宛水故依然叠嶂双溪阿那邉谢守不生梅老死倩谁海内掌风烟】宛溪【在府城东源出峄阳山其流清澈李白诗吾怜宛溪水百尺照心明】句溪【在府城东五里源出歙之丛山东北流二百余里合众水入江李白诗洗心句溪月】绥溪【在府城北一百里一名白沙源出广徳之建平入北漪湖合句溪入江春秋楚子伐吴至桐汭即此】赏溪【在泾县治西一名泾溪源出石埭攴流出太平县流至泾县南陵宣城逾芜湖入于江】琴溪【在泾县东北二里溪侧有石台相传琴高控鲤之所李定诗芳草茸茸衬马蹄两陪宪节过琴溪】麻溪【在泾县西一百里源出池州府石埭县厯太平达赏溪唐杜荀鹤诗麻溪清澈底似入武陵溪两岸山相向三春鸟乱啼】舒溪【在太平县西六十里源出徽之黟县厯泾县入江】梅溪【在旌徳县东三十里源出鳬山北流二十余里入宁国县界】漳淮【在南陵县南六十里源出吕山至县东溪与中港西港之水相合流入小淮河至石硊西山鲁港达大江】敬亭潭【在府城北一十里源出句宛二溪嵗旱搅潭则有云出】桃花潭【在泾县西南一百里深不可测李白诗李白乗舟将欲行忽闻岸上踏歌声桃花潭水深千丈不及汪伦送我情】中港【在南陵县西南七里其流过籍山桥下合西港及漳淮水入小淮河】涩滩【在泾县西九十五里怪石峻列如虎伏龙蟠李白诗涩滩鸣嘈嘈两山走猿猱白波若卷云侧石不容舠舟人与渔人撑折万张篙】凉泉【在府城南三十里一名寒泉】鹿饮泉【在旌徳县西烹茶味极美】九曲池【在府城北三里唐裴休知宣城县时植莲于内】龙湫池【在工山上每嵗旱请池水祷雨有验】孔子井【在宁国县南一百一十里相传孔子逰吴时所凿】葛洪井【在泾县西寳胜寺侧相传此井乃洪炼丹取汲之处】裴公井【在府城北水甘美异于他井相传唐裴休所凿】石井【在泾县南六十里其泉清澈甘冷昔有仙人过饮石上马迹尚存】徳政陂【在府城东十六里唐大歴初观察使陈少逰置引渠溉田二百顷】大农陂【在南陵县积水溉田千顷废而不治唐宁国县令李顺阳摄县事修复之韦瓘有记】南香涧【在泾县西五十里】蒲桥港【在南陵县东二十五里】
　　土产银【宁国县出】铜　铁【南陵县出】木　雪棃　栗　姜　茶【俱宣城县出】白术【泾县出】黄连【太平县出】笔【各县出】桐油　玉面貍香貍【府境出】
　　公署宣州卫【在府治西洪武十九年改元宁国路总管府旧址建】
　　学校宁国府学【在府治东南隅本朝洪武间建正统间重修】宣城县学【在府治南旧在县东南正统七年徙建于此】宁国县学【在县西门外宋建于东门外本朝洪武中徙于此】泾县学【在县治北】太平县学【在县治东南俱宋建本朝正统中重建】旌徳县学【在县治东北宋建】南陵县学【在县治东元燬俱本朝洪武间重修】
　　书院宛陵书院【在府治西正统间建】鳯山书院【在宁国县儒学傍正徳中知县王时建】
　　宫室北楼【在府治北南齐守谢眺建唐李白诗江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风懐谢公咸通中刺史独孤霖改名叠嶂楼自为记】赏溪楼【在泾县治前】双溪阁【在府治后宋治平中刁约建近叠嶂楼取宛句二溪水为名宋苏辙诗仰攀叠嶂高俯阅双溪美】露香阁【在府治下临东池旧名凌虚宋绍兴中改今名】宛陵堂【在府治内宋吕居仁诗叠嶂楼前纳凉处宛陵堂下探梅时】陵峯堂【在府治内宋皇祐初建旧名重梅梅尧臣所名也】谢公亭【在府治北即齐谢眺送范云之零陵处李白诗谢公离别防风景一生愁】沃洲亭【在府治东李白诗五松何清幽胜境美沃洲好事者以名亭】澄江亭【在府治北三里宋绍兴大守秦梓取谢眺诗澄江净如练之句而名】敬亭【在敬亭山李白诗敬亭一回首目尽天南端僊者五六人尝闻此防盘溪流琴高水石耸麻姑坛白龙降陵阳黄鹤呼子安羽化骑日月云行异鸳鸾下视宇宙间四溟皆波澜汰絶目下事从之复何难百嵗落半途前期浩漫漫强食不成味清晨起长叹愿随子明去炼火烧金丹】蒸霞亭【在泾县北亭傍植桃唐韩愈诗有种桃处处惟开花川原逺近蒸红霞之句后人取以名亭】六劝亭【在太平县东南五里宋治平初邑令周景贤建作文□民其条有六行孝悌务农桑向儒学兴亷逊崇信行近医药】化洽亭【在宁国县东南唐干宁中县令建沈顔记云前有浅山屹然如屏后有界岭缭然如城跨池左右足以建亭斯亭何名化洽而成】严公台【在府城西南四里相传汉严子陵尝垂钓于此宋梅尧臣诗上过桓彛宅下经严子台】遗民钓台【在泾县西三里遗民姓刘东晋高士与逺公结白莲社尝为柴桑令弃官来隠于此】歃血台【在旌徳县西六十里梁程灵洗讨侯景誓师于此因名】望霞台【在宁国县西五里唐贞观初建】高爽榭【在南陵县圃登之可见四面山因名】
　　闗梁鳯凰桥【在府城东南泰和门外隋开皇中建后更名上浮桥为霖潦所废本朝正统中重建复旧名】济川桥【在府城东阳徳门外隋开皇中建旧名永安本朝正统中重修】宛水桥【在府城东南二里正统间建】响山桥【在泾县西北七里正统十三年因旧重修】仙源桥【在太平县南旧名冨溪宋绍兴间建本朝正统初重修】驾虹桥【在旌徳县治东旧名平政跨徽水本朝重建改今名】仙人桥【在旌徳县西四十里俗传尝有仙人过此桥石上有二巨人迹】籍山桥【在南陵县治东跨中港水】金鸡桥【在泾县南六十里】长枫桥【在宁国县北一十里洪武中建】
　　寺观景徳寺【在府城内本晋永安寺唐改开元宋又改今名】永庆寺【在府城东旧名寳夀唐建宋改今名本朝正统初重建】重兴寺【在太平县治北旧名碧云庵宋改今名】翠微寺【在太平县西南六十里麻衣禅僧道塲】护国寺【在旌徳县东二里】瑞莲寺【在旌徳县南二十里唐干符中建池生碧莲故名】寳胜寺【在泾县西五里旧名水西本朝洪武初重建】大宁寺【在泾县西南四十里】教忠寺【在宁国县西北】崇教寺【在南陵县治东】妙观【在府城东南唐名紫极宫元改今名本朝正统中重修】九龙观【在太平县西南六十里旧传汉永平中地涌九泉因穿九井】青华观【在宁国县西三里】宣阳观【在泾县治东】崇真观【在旌徳县治西南】承天观【在南陵县治东南】冲妙观【在麻姑山西唐名洞仙宋改今额本朝重建】
　　祠庙灵惠庙【在泾县西五里祀晋宣城内史桓彛】俞将军庙【在旌徳县北五十里祀晋将军俞纵】广惠庙【在南陵县西二十里晋时何姓者隠居于此修真链形后人立庙祀之本朝正统中重修】梅知岩庙【在府城南六十里知岩当隋末冦乱率众捍御后封于鲁邑人立庙祀之】义烈庙【在府城北门外宋建炎中溃寇戚方围宣城赤心队将刘晏徃援单骑与战为贼所害事闻赠龙图阁待制于死所立庙曰义烈嵗时祀之元燬本朝洪武初重修】襃烈庙【在府城西门内祀宋宣州守李光元□本朝洪武二年重建】香心庙【在泾县西南六十里唐末黄巢之乱邑人冯可妻梅氏为冦所掠欲污之梅毅然不从死之里人以其心香不朽称为香心五娘即其死所立庙嵗时祀之】陈靖献公祠【在府学东祀国朝礼部尚书陈迪嵗春秋致祭】
　　陵墓桓彛墓【在府城北四十里】蒋华墓【在敬亭山华唐人尝与李白防白诗曰敬亭山下墓知是蒋徴君】左难当墓【在太平县西七十里石兽石碑尚存】罗墓【在泾县东七十里隠唐末诗人】梅尧臣墓【在府城南宋欧阳修撰碑】汪澥墓【在泾县西】陈迪墓【在碧泉山之石塘中】
　　古迹楚王城【在府城北一百里相传吴楚相拒筑此城】罗城【在南陵县北七里一名甘公城甃甓甚工缭以漳水中可容数千人四旁门址畧有存者】春谷城【在南陵县西一百五十里本汉县晋改曰阳谷乆废】懐安城【在宁国县南四十里吴孙权分北陵置懐安县晋属宣城郡隋省】桓公城【在旌徳县北五十里地名兰石晋内史桓彛当苏峻之乱进屯泾县遣俞纵守兰石即此】逡遒城【在府城北六十里晋末侨立此县隋省入宣城县】安吴城【在旌徳县西十五里俗称为沙城本晋县属宣城郡隋省安吴及南阳二县入泾县】赭圻城【在南陵县北一百三十里西临大江吴所置赭圻屯所也晋桓温入朝诏止之遂城赭圻镇焉】猷州城【在泾县西三十里唐初以县置南徐州更名猷州寻废今大宁寺前即其地】温城【在府城东二十里唐刺史温璋所筑】薛公堰【在府城北一百一十里唐观察使薛邕所创】铁牛门【在府治东北双牛铁铸五代林仁肇更筑罗城旧门闗皆改革惟存铁牛】南水门【在府城南后废存斗门以泄水】磨崖碑【在泾县西石豅洪头山唐天寳中所刻者】
　　名宦汉张竦【丹阳太守博学通治体以亷俭自持后封淑徳侯】李忠【丹阳太守时海内初定南方多拥兵据土忠招懐降附旬月皆平乃起学校习礼容春秋乡饮选用明经之士郡人向慕垦田増多流民争赴者五万余口奏课为天下第一】法雄【宣城令善政事能发奸擿伏民甚畏之】晋桓彛【宣城内史苏峻之乱彛起兵拒贼城陷死之】陶汪【宣城内史招隠逸闻学校民知向方】南北朝范【宋宣城太守不得志乃刚众家后汉书成一家之作至于屈伸荣辱之际未尝不致意焉】江淹【南齐宣城太守有善政能文章】王志【南齐宣城内史清谨有恩惠郡人有争田累年不决父老相谓曰王府君有徳政吾乡里之人乃如此讼者相携请罪遂以所争之地为闻田】谢朓【南齐宣城太守善草五言诗沈约尝日三百年来无此作矣】何逺【梁宣城太守性耿介无私曲视贫细如子弟疾强富如仇讐豪右畏惮清公为当时第一】唐裴耀卿【宣城太守首务教化为治尚寛厚号为良吏】班景倩【宣州刺史有风力逾年黜免贪吏百数】崔惇【宣州刺史为治务大体不苛细号为良吏】顔真卿【宣润等州节度观察使刘展反预饬战备人赖以安】卢坦【宣州刺史有善政旱嵗増米价以来商旅民赖以生又辟致校书郎李翺于幕下】栁镇【宣城令政教大行吏人懐服立石颂徳】崔羣【宣州幕府韩愈称其贤遗书曰如公贤宜在髙位托于幕府不得其所】杜牧【宣州团练判官刚直有竒节】王质【宣州刺史清白畏慎为政必先究风俗所至有惠爱】路应【宣歙池观察使出仓米下其估半以廪饥民置乡兵万二千人作响山营军于左右宰相权徳舆善之镵其説于响山石】高元裕【宣歙观察使通经术谙吏事岩岩风采推重当时】杜荀鹤【田硕守宣城延致幕下少有才藻尝赋诗有风暖鸟声碎日高花影重之句时人称之】宋贾黄中【知宣州嵗饥民多为盗黄中出已俸造糜粥赖全活者以千数仍设法弭盗因悉解去】胡宿【通判宣州能辨疑狱】吕诲【旌徳县簿为小官不肯附官长人以是知其逺到】彭思永【知宣州修政事抚凋瘵活饥民课为诸郡之最】余靖【调宣州司理防军书判拔萃改将作监丞】孙觉【知太平县原道徳性命之説着十述仁宗择名士编校昭文书籍觉首与选】李光【知宣州建炎初建康失守溃寇戚方攻城围乆不解光坚壁拒守二十八日卒全其城后州人立庙祀之】王遂【知宁国府以所学及民又能折服豪强俭于用度及受代人有去思】杜范【知宁国府适大旱便宜发常平粟又劝寓公富人有积粟者发之民赖以安郡人语曰为我父母前王后杜】李椿年【宁国军节度推官治豪民伪券还陈氏田吏才精强人称之后复为知府】李坚【知宣城县县鄙南水泉委汇每暑雨流潦辄伤大田坚乃峻为之防使民就安利稼以嵗登】赵时赏【知旌徳县徳祐初元兵至境时赏拥民兵捍战有功陞直寳章阁】元苏济【泾县尹谙练政务奉公恤民有徳政碑民謡曰四民艺业通县官有苏公又曰三嵗民无忧赖有苏汝舟汝舟济字也】刘性【旌徳县尹明果亷能兴废补敝百姓爱之如父母】吕良佐【泾县尹仁慈亷干忠上信民后累官至亷访使】本朝陈灌【洪武初知宁国府清介有守刚断有为下车之初首询民隠兴利除害増修学校士习一新后以满代百姓无少长皆攀辕泣留】宋献【永乐初知宁□府亷谨有设施门无私谒始终如一后陞广东防政民到今颂之】梁徳逺【永乐间知太平县亷能公恕深察民隠积年逋赋徳逺设法完足民感其徳塑像祀之】舒谟【宣徳中旌徳知县慈祥亷敏不事刑罚百姓爱慕擢为御史而卒】况子玉【正统间知宣城县刚断敏给嵗饥多方赈捄民赖以全畿志】强珍【正统间知泾县亷谨不受私谒有应变才屡决疑狱复屯兵侵田定两里凋耗之税言贤令者以珍为称首畿志】冯本【正统间旌徳知县在官奉职亷惠莅政有方凡诸建作俱可垂范畿志】王弁【天顺间泾县知县慈祥岂弟有古循良风值嵗大侵为请躅贷民赖之畿志】凃观【成化间来知宁国府为政寛平镇静号称长者时有天降凃来解倒悬之謡畿志】李延寿【成化间以御史谪宣城主簿迁知县亷静简易庶事毕集吏民宜之畿志】姜绾【以御史同知宁国府在郡摧豪右惠小民杜□谒剔奸蠧庶务具举邻境讼乆不决者必请折政务沓至鲜不称服有姜老愈辣之謡擢庆逺知府宣人立碑志思畿志】顔禄寿【治中宁国通判以亷能称擢安庆府同知有去思碑畿志】李文【治末任宣城县主簿持亷奉公尝鬻其家骡车十余两得直尽以筑双溪桥宣人徳之初文庙以附府辍祀文始于春秋二仲修行释奠仪迄今因之畿志】张瀚【治中知太平县亷谨聪察不畏强御典补滞敝邑政大新数十年间称治绩者必曰张君畿志】胡文静【正徳中知南陵县为人简恕应务无滞加意士习裁冗费嵗大侵多方赈捄后擢御史去畿志】
　　人物三国纪亮【丹阳人与子骘俱仕吴亮为尚书令骘为中书令每朝防以云母屛风隔坐】晋卓【丹阳人仕为厯阳内史外柔内刚为政简要尝以梁州刺史镇襄阳善于绥抚西土称其徳政累爵至都亭侯】瞿硎先生【逸姓氏晋太和末居宣城文脊山山中有瞿硎因以为号桓温尝造之见先生披鹿裘坐石室神色无忤温及僚佐十数人莫测乃命伏淊为之铭賛终隠于山中】何琦【宣城人事母孝母丧未火起抚棺号恸俄而火息尝以述作为事着三国评论】俞纵【宣城人成帝时桓彛为宣城内史苏峻之乱彛遣纵守兰石与峻将力战将败左右劝其退守縦不从曰吾之不负桓侯犹桓侯不负国也卒死于难寇平追封兴古大守】唐左难当【泾县人隋末乱率众保乡井武徳中授猷州刺史后封戴国公】石仲览【宣城人踈财结客士多依之仕为驾部郎中御史中丞】王炎【宣城人与李白为友尝逰蜀及死白诗挽之云王公希世寳弃世亦何早】刘太真【宣城人天寳中举进士官至刑部侍郎徳宗宴曲江为诗羣臣皆和第太真诗为首】罗立言【宣州人贞元末进士为阳武令以治剧迁河隂立言始筑城郭地所当者皆富人大贾所占下令使自筑民惮其严数旬毕设锁絶汴流奸盗屏息后由庐州刺史召为司农卿擢京兆少尹】方元荡【旌徳人永贞初授冠军大将军元和中进御史大夫封河南义成郡王以兵从征吴元济有诏嘉之】汪遵【宣城人幼为吏善絶句诗后辞役就贡泾人许棠遇于途问之遵曰就贡棠怒曰小吏无礼比遵成名五年棠始登第】五代邵拙【宣城人孤峭不挠博通经史饮酒常至百杯偶沈酗遂絶饮有诗百篇南唐尚书郎孙迈为之序命曰庐岳集又有手抄史传文集三百卷】宋舒雅【旌徳人好学善属文南唐时举进士第一归宋为将作监丞充秘阁校理尝编纂文苑英华校史记前后汉纪及周礼礼记公羊谷梁等疏后出知舒州请祠加至直昭文馆】蒯鼇【宣城人少孤贫笃志于学善属文以亷直自励一介不干于人太宗时擢进士第厯茶陵令以殿中丞致仕隠于庐山】丘旭【宣城人少以畜产为事弱冠始读书学为辞南唐时凡九举不第而自励弥笃及再试遂第一江南平归宋时吕防判铨闻其名甚重荐迁京秩卒于衡州旭尝纂自古贤俊遗言为賔朋宴语其词赋后人以为法】李含章【宣城人少好学攻文辞太宗时举进士授屯田都官员外郎累迁至太常少卿封潘原县男】凌策【泾县人幼孤励志好学雍熈初进士累官至御史中丞为时名臣真宗尝言策治蜀敏而有断王旦对曰策性质淳和临事强济真宗深然之】梅询【宣城人举进士博学有辞辩初为利丰监判官真宗竒其占对召试直集贤院屡言邉事官至翰林侍读学士】汪文谅【旌徳人家饶余财与兄文政俱尚义轻利聚族千三百口天禧中旌表其门后以里物献京师诏赐白金文谅请以赐金易国子监书归训子诏从之】梅尧臣【询从子工为诗欧阳修以为诗友初以防为河南主簿厯镇安判官仁宗召试赐进士出身为国子监直讲迁都官员外郎卒尧臣家贫喜饮酒与物无忤贤士大夫多従之游尝注孙子选唐戴记及有宛陵集四十卷】赵【宣城人举进士真宗时累官右谏议大夫集贤院学士为人寛厚博学官至枢密副使卒赠太子太保諡僖质】许元【宣城人初以父防入官累迁国子博士范仲淹以元长于理财荐擢江淮发运判官寻为发运使发千艘浮江而上京师足食迁户部郎中天章阁待制】杨佐【宣州人进士及第为陵州推官累迁江淮发运使天章阁待制判都水监皆有能名英宗时使契丹卒于道诏护丧归赙以黄金恤其家】刘【泾县人博学强记立志峻洁庆厯中进士通判歙州召为侍御史尝上疏劾王安石贬监处州酒税后通判邓州】汪澥【旌徳人少从胡瑗学易又学于王安石元丰中进士累官国子祭酒改大司成以议学政不合出知婺州澥自布衣为学録学正司业祭酒司成官以儒名者三十年】许遂【宣城人夙丧父事母以孝闻里人毎励其子辄曰汝独不惭许伯通乎伯通遂字也弟逖官至员外郎子俞知大冶县民甚徳之】杨璵【宣城人少笃学天圣中进士累官至光禄卿封源武县男】王相如【宣城人建炎初江右盗起相如为盗所获命作檄相如奋髯曰吾有死而已不能为盗作笺遂遇害尽室殱焉工诗文有溪堂集】陈天麟【宣城人天资豪爽慷慨重义绍兴中进士累官至集贤殿修撰尝编易三传及西汉南北史左氏缀节等书】周紫芝【宣城人嗜学勤苦厯官至右司员外郎知兴国军为政简静有太仓梯米集七十卷行世】魏良臣【宣城人少励儒业有志当世举进士累官宣城守时虏众四起良臣乃坚筑城垒修饬器械卒获保全后以左光禄大夫卒諡敏肃】徐勣【南陵人熈宁中进士仕为侍讲迁翰林学士累上疏有禆于时以显谟阁学士致仕卒勣挺挺持正徽宗甚见礼重而不至大用时议惜之】章夏【宁国人宣和中进士绍兴时自御史中丞迁端明殿学士除签书枢密院事兼权防知政事】李兼【宣城人博学工诗杨万里推许之知台州居官有守既卒吏民为之巷哭罢市自号雪岩所着有诗文及郡志】吴柔胜【宣城人幼聴其父讲伊洛书知持敬之学淳熈中登进士厯太学博士始以朱熹四书与诸生诵习于是士知趋向累迁湖北运判兼知鄂州大讲荒政十五州被灾之民全活不可胜计后以秘阁修撰奉祠卒諡正肃】吴渊【柔胜子苦志力学嘉定中进士累官端明殿学士沿江制置使封金陵侯进爵为公后拜防知政事卒赠少师所着有易解及退庵文集奏议弟濳举进士第一擢尚右郎官言事切直累迁枢密使自右丞相进左丞相封许国公】饶虎臣【宁国人嘉定中进士器宇魁然魏了翁甚竒之累官至端明殿学士知枢密院事防知政事文章政事昭闻于时】万文胜【宁国人倜傥有大志累官至福州观察使总殿前诸军理宗飞白书忠实二字赐之】元贡奎【宣城人有智识度量人莫测其涯深尤以文章名家延祐至治间累官至集贤学士卒追封广陵郡侯諡文靖所着诗文有云林藁倦游集子师泰性倜傥有文学厯官翰林待制国子司业累迁至江淛行省防知政事有诗文】梅寔【宣城人明春秋累官至集庆路总管府照磨至正间大兵围集庆乏援乃防友人李端曰事急矣当以死徇国城陷果不屈遂阖门遇害】本朝何应龙【南陵人少涉猎经史膂力絶人元末起义兵累以竒功授珠虎符为民兵万户归附木朝仍袭其官从徐达北定中原还留宿卫后征西卒于途子执中防袭次子时中聚族同居九世不分】呉原頥【柔胜六世孙好学明经善诗文书洪武间为本府儒学训导累官国子博士致仕后应召预修永乐大典】王士谦【宣城人学优纯行洪武间聘为儒学训导士经其门者多所造就后应召预修永乐大典号竹西翁所着有诗集】秦逵【宣城人洪武间由国子生累官工部尚书】戚逊【宣城人幼力学豁达刚果有大志洪武间由国子生任兵部主事累陞山东布政勤慎爱民夙夜无怠永乐初嵗大荒逊设法赈济因请于朝不俟报预发廪赈之民赖全活者十余万】丁恕【南陵人徳性敦厚仗义轻财尝于邻居壊垣得白金首饰一囊询其实还之乡人皆称其有徳子□聪敏力学累官两浙都转运盐司使以亷能著称朝廷嘉之赐衣楮币锡宴礼部后陞刑部左侍郎】王着【泾县人洪武间任浙江按察司经厯亷能著称尝巡温州州乆旱着祷雨辄应慈豁虎为害着诚心祷神虎尽自毙而民遂宁后累陞云南按察司副使】陈迪【宣城人累官礼部尚书靖难师至被召不屈而死有俞逢辰者水阳西镇人初充伴读及靖难师亦以力谏被杀畿志】陈富【泾县人永乐戊子举人初授湖广布政司照磨用荐为监察御史提督北直学校作兴士类得人甚盛寻陞广东按察佥事居官以亷公著称性刚直不为势利所移士林重之】赵昌【泾县人举进士厯官户部郎以忤中贵谪长沙府同知时洞寇窃发昌悉平之成化初复为户部郎值苏松灾旱昌奉使检覈奏减秋粮三十余万民困以苏累迁山东布政畿志】董杰【泾县人举进士上疏论经筵除沔阳知州谪四川行都司都事累陞保定知府练兵储粟盗发赖以无恐民立生祠祀之仕至右副都御史卒畿志】吴璟【南陵人举进士官四川佥事时流贼邬蓝之党遁入川东进逼江津璟受檄守之兵援后期城陷被执而死事闻赠副使官其子镐为宣州卫百户畿志】万琛【宣城人为清江令改瑞金流贼夜突入城或劝其引避琛曰当手刃诸贼以报国恩贼拥入县遂遇害事闻赠光禄少卿官其子麟为侍读崔桐为作传畿志】张纶【宣城人举进士授盐山令累官大理寺卿进刑部右侍郎至右都御史致仕畿志】
　　列女葛妙真【元宣城民家女九嵗闻日者言母年五十当死妙真即悲忧祝天誓不从人长持斋以延母年母后年八十一卒事上赐旌异】纪氏女【名催弟宣城人纪吉甫之女也年及筓未适人元末长枪军陷城为所虏催弟以首触墙曰宁死于此遂见杀其同县胡氏女亦被虏不从而死】胡氏【宁国县人葛之孚妻年二十二而寡孤观稍长亦死胡与妇施氏相励以节洪武间有司闻其事诏旌表之畿志】金氏【宁国县人年十六归胡选孙选孙冇痼疾偃卧牀蓐安言叛军突至家人出走金独侍夫疾不去后夫殁年甫十八无子持志甚坚洪武末旌表畿志】萧氏【泾县人赵敬忠妻早寡守节天顺间旌表畿志】刘氏【宣城人王琏妻年二十五而寡抚遗腹子毎言及其夫辄悲号陨地琏兄璟妻孙氏弟琇妻陶氏亦早寡因感刘氏同处以守节畿志】陡门妇【宣城人不知何氏女居陡门中正徳三年宣大饥妇与其夫乞于金寳圩夫约曰汝居此若得食即还去数日不返圩人有悦其容者诱致之与之食不食饮于河一蹶而死畿志】陈氏【宣城人郭祥妻早寡守节正徳间旌表畿志】张氏【旌徳人刘旭妻旭死张少且无子倚妾胡氏遗腹子二妇相吊卒成其志嘉靖间旌表之畿志】张氏【南陵人刘定妻夫亡守节嘉靖初旌表畿志】章氏【泾人童寛济妾也寛济令万载于官章年二十扶衬而归舟中坐卧不离棺侧及抵泾川遣人报嫡至悉取宦囊付之束髪易衣伺舁棺起即自投于河而死畿志】
　　仙释陵阳子明【姓窦汉丹阳人尝获白鱼剖之得丹书论服饵之术遂登仙去唐人诗白龙已谢陵阳去黄鹤还来唤子安】琴髙【泾县人有竒术入水不濡尝游冀州涿郡二百余年辞入涿水他日乗赤鲤而升其弟子见之】宗杲【姓奚宁国人张商英一见喜之字以妙喜吕好问卷与宗杲号曰佛日有语録行于世】
　　明一统志卷十五
　　钦定四库全书
　　明一统志卷十六
　　明　李贤等　撰
　　池州府【东至宁国府南陵县界一百四十里西至江西九江府彭泽县界一百四十里南至徽州府祁门县界一百九十里北至安庆府桐城县界三十里自府治至南京六百里至京师四千五十里】
　　【粮六万一千九百石零】
　　建置沿革禹贡州之域天文斗分野春秋时吴地后属越越灭属楚秦属鄣郡汉改鄣郡为丹阳郡三国吴为石城侯邑晋属宣城及豫章郡梁属南陵郡陈属北江州隋初属宣州后改州为宣城郡唐初始置池州治秋浦以地有贵池故名贞观初州废永泰初复置南唐陞康化军宋复为池州治贵池县元为池州路属江浙省本朝改为池州府直京师领县六贵池县【附郭本汉丹阳郡石城县地晋属宣城郡隋置秋浦县属宣州唐为池州治五代时杨吴改贵池县宋元仍旧本朝因之编户三十九里】青阳县【在府城东八十里本汉丹阳郡泾县地三国吴置临城县晋属宣城郡隋省唐析置青阳县属池州以其地在青山之阳故名宋元仍旧本朝因之编户一十七里】铜陵县【在府城东北一百二十里本梁南陵县地隋属宣州唐置义安县寻废为铜宫治南唐因置铜陵县属升州宋改属池州元仍旧本朝因之编户一十五里】石埭县【在府城东南一百六十里本汉陵阳石城泾三县地属丹阳郡三国吴置石埭梁因置石埭县以有两石横亘溪上如埭故名隋省入南陵唐复置宋元仍旧本朝因之编户一十一里】建徳县【在府城西南一百八十里本汉鄱阳石城二县地唐置至徳县属饶州因年号为名后改属池州五代时杨吴改曰建徳县宋元仍旧本朝因之编户九里】东流县【在府城西一百八十里本汉豫章郡彭泽县地晋以后因之唐置东流南唐因置东流县以大江自湓城而下迤逦东注故名宋割贵池之晋阳乡入焉元仍旧本朝因之编户七里】
　　郡名池阳【古名】秋浦【隋名】
　　形胜依贵池之美据石城之固【唐裴度防壁记】九峯竞秀神采竒异【唐刘禹锡九华山歌序】浸以秋浦镇以齐山【南唐徐天庆观记浸之以秋浦镇之以齐山北望陵阳窦真人飞升之地南胆孙子费征君栖隠之乡】山川清旷【秋浦志】江山千里襟带六朝【宋曽会池州门楼记】清溪南来九华东引【宋盛约中和堂记清溪南来九华东引洪流环绕沃野弥望】
　　风俗民淳气和【盛约中和堂记民淳气和众货毕给虽人物稠伙而有讼不嚚虽租赋浩□而闻令必集】以渔猎为业【郡志】祀社歌【同上春秋祀社神毕则羣饮执手踏歌谓之歌社】
　　山川齐山【在府城南三里山有十余峯其高齐等故名又有妙空武功寄窦云玉桂有待等岩九顶圆顶华盖莲子左史石虎等洞极为竒胜或云山因唐刺史齐映得名唐杜牧九日登山诗江涵秋影鴈初飞与客携壶上翠微尘世难逢开口笑菊花须挿满头归宋吴中复诗当时齐映为州日从此山因姓得名却自牧之赋诗后每逢秋至菊含情】镇山　黄龙山【俱在府城北五里濒大江】江祖山【在府城西南二十五里有一石突然出水际其高数丈上有仙人迹名曰江祖石】黄老山【在府城东南三十里唐康骈尝隠于此】郎山【在府城西六十里旧名和龙山其下有潭山半有石刻玉镜潭三字】魁山【在府城南七十里旧传山有寳光夜见则是乡必有登第者故名】秀山【在府城西七十里峯峦秀丽屹然干云旧传梁昭明太子薨其神附于秀山之民曰吾昔爱此今帝锡我矣民因立祠于山阿祈祷有应】大楼山【在府城南七十里旧有悟真寺】七井山【在府城南八十里上有七峯涌泉七穴其泉险峻四时多寒】卢子库山【在府城南九十里一名伏龙岩山有龙池相传神龙宅焉凡旱祷而龙或微露其形輙应】鲤鱼载山【在府城西南一百五十里其山峯峦峭拔有飞瀑挂石壁凡三级下各有潭上有巨石附飞流中如鲤鱼状】灵山【在府城西南二百里山颠有田百亩水泉四时不竭】九华山【在青阳县南旧名九子山唐李白陋其名无所据以山九峯如莲华乃更名九华白诗妙有分二气灵山开九华又云天河挂緑水秀出九芙蓉杜牧诗凌空痩骨寒如削照水清光翠且重却忆谪仙才格俊解吟秀出九芙蓉】青山【在青阳县北五里县以此山得名】帻山【在青阳县南与九华山相接六峯嵬峩俨如冠帻】五松山【在铜陵县南五里唐李白诗我来五松下置酒穷跻攀】鹊头山【在铜陵县北一十里其山高耸宛若鹊头今庐江西岸有鹊尾渚与此为匹】枫林山【在铜陵县东一十里山多枫林】铜官山【在铜陵县南一十里又名利国山有泉源冬夏不竭可以浸鐡烹铜旧尝于此置铜官李白诗我爱铜官乐十年未拟还】石耳山【在铜陵县南二十里双峯对峙秀拔亦名真人峯有石高丈余上有巨人迹】龙泉山【在铜陵县东三十里山颠旧有西峯庵祈祷多验山下出泉冬夏不竭】杏山【在铜陵县东三十里昔传葛仙翁尝留此种杏有溪襟带其下落英飞堰上名花堰宋郭祥正诗传闻花落流堰水每到三月溪泉香】金山【在铜陵县西南三十里山有金牛洞世传尝有金牛出游乡民欲设穽陷之因名其地曰大栏小栏】天门山【在铜陵县西南四十里以其山高耸挿天故名】叶山【在铜陵县东五十里上有莲花峯叶真人庙在焉祈祷多应】城山【在铜陵县东五十里四围石壁峭拔惟西南一迳可通如城门然山颠平坦可数十亩名曰寨塘中有一井遇隂晦则云气涌出乡民尝避兵于此】贵山【在铜陵县东六十五里山南有百丈峯北有马鞍峯上有狮子峯中有西峯皆极高峻有大圣堂】马仁山【在铜陵县东南七十里旧名马人以山类人马状唐徳宗时尝有石马妖鸣遂断其首因更人为仁上有仙人韬玉等峯又有望江石唐陈商王冲霄尝隠于此】鳯凰山【在铜陵县东七十里世传尝有鳯集其上石窟有泉寒冽名鳯饮泉】金城山【在石埭县治西开福寺在焉山列于寺傍宛若城郭】陵阳山【在石埭县治北山自西北迤逦而来三峯连亘东接宣州其西二峯乃仙人窦子明所居之地】盖山【在石埭县南三十里逺望之如盖】栎山【在石埭县西一百六十里其山四壁峭拔上有池水澄澈如鉴】杉山【在石埭县西一百六十里】白象山【在建徳县治后以形似名】博阳山【在建徳县东北一十里岩石嵳峩溪流湍急旧于絶顶设祠祈祷有应】五龙山【在建徳县东二十五里五峯森立山半有石井清澈名化龙池深不可测尝有五巨蟹游于水面】歴山【在东流县东三十里西枕歴池故名上有二池其一尝干虽乆雨不停其一常溢虽乆旱不涸】升云峯【在青阳县西上有潭虽旱不竭将雨则四山云气先从此起】中峯【在青阳县西众峯环列而此峯居中上睇日月下覸云雨淸泉迸石翠雾凝空】玉峯【在建徳县治南絶顶有石光莹如玉一名峯子山宋严毕得汉武登嵩所刻夀字石本刻于上名夀崖】水车岭【在齐山李元方尝云秋浦千重岭而水车岭最竒郭祥正和李白诗万丈水车岭还如九叠屏北风来不断六月亦生冰】呈鳯岭【在青阳县西旧传丹鳯生焉有获之者欲献于朝而羣乌竞来扑人乃舍之】仪鳯岭【在铜陵县东南一十五里峯峦乔耸形势如鳯】普门岭【在建徳县西南一十五里宋朱文公尝书普门岭三字刻于石】半岩【在齐山李元方云齐山大小泉凡十一而半岩为胜】夫子岩【在建徳县东七里昔有隠者读书于此岩前有水若帘亦名水帘岩】古仙洞【在府城南六十里中有石棊局石锣鼔各一】穿山洞【在府城西七十五里相传宋建隆中有犬登木化为龙风云勃兴穿山而行故名】蜕龙洞【在建徳县治山后深广各三丈古木森秀怪石嵳峩尝有获龙骨于此者】石礲矶【在铜陵县北五里濒大江有三石门水涸可出入容数十人亦名五霞洞】鹿迹石【在东流县东六十里有巨石平如掌俗传葛洪于此炼丹丹成跨白鹿飞升石上有鹿迹】金鸡石【在建徳县草堂寺北相传唐罗隠过此题诗有金鸡不向五更啼之句石遂迸裂有鸡飞鸣而去】大江【在府城北境上自东流县鴈防入界北流又折而东歴李阳河梅根口下至铜陵县大通河口凡二百余里府境诸水皆入焉】僊人湖【在建徳县南旧名沥湖世传宋建炎间冇七仙人泛舟湖中衣冠谈论逹旦不已后人遂以名湖】大青湖【在东流县北四十里广十余顷澄澈如鉴】池口河【亦名杜坞河即贵池也源出栎山流为管公明溪歴龙髦河会于秀山仓埠潭过白面渡汇为秋浦又北流入于大江】铜陵河【在铜陵县西北七里其源一出南长山一出县北官庄一出东高村山会于横塘闸入市后湖达于大江】大通河【在铜陵县南四十里其源一出九华山一出天门山一出梅冲山会于车桥湖至大通镇入大江】荻港河【在铜陵县北八十里源发朱村耆即坑邵家涧防石洞南洪鳯风钟鸣贵上中下各耆之水合流至北下社入于大江】五溪水【在青阳县西二十里源出九华山五溪龙溪池溪漂溪双溪澜溪合流北入大江】天门水【在铜陵县南四十里出天门山石窍中委蛇曲折襟带数里灌溉民田流入永城埭至荻港达于大江】舒溪水【自太平县界流入石埭县舒泉乡与盖山清泉水合流至县南三十里潭洞不一】青溪【源出洘溪山与石人岭水合北流汇为玉镜潭又东流经府门外复折而北至清溪口入大江唐李白诗夜到清溪宿主人碧岩里檐楹挂星斗枕席响风水】尧城溪【在建徳县治南发源自太原乡等处春夏水溢可通舟楫北流达于大江】秋浦【在府城西南八十里长八十余里濶三十里四时景物宛如潇湘洞庭唐李白诗愁作秋浦曲强看秋浦花山川如剡县风日似长沙杜牧诗秋浦倚吴江去檝飞青鹘溪山好画图洞壑深闺闼】丁家洲口【在铜陵县东北二十里发源仪鳯岭达于东流防于栖鸾湖过鳯心闸合胡城顺安水一自洲上口一自洲下口达于大江】链丹井【在九华山卧云庵北相传葛仙尝錬丹于此】包公井【在府治内西偏相传宋太守包拯所浚】清泉【在青阳县西一十里旧以鲍公赵公名宋林之竒改名清泉真徳秀为记铭】双泉【在青阳县东南七里龙安山西二泉相去咫尺宋曹机尝凿方池建亭其上】潮泉【在青阳县东南一十里龙池山岩石耸立下有二窦泉自中出日凡三至故名】隠真泉【在青阳县东六十里招隠山崇真观后泉从石罅流出味甚清冽】灵窦泉【在铜陵县叶山相传尝有龙自穴出溉田百顷水旱自若】上下华池【在青阳县双峯下曰上华池双溪上曰下华池泉甘土沃产异茗宋陈岩诗听钟吃饭东西寺就水烹茶上下池】嘉鱼池【在青阳县南三十里百丈潭侧】黄鹤池【在石埭县陵阳山中峯下相传窦子明于此跨鹤升仙】苍凖潭【在府城西七十里舞鸾乡行旅徃来济渡于此】
　　土产茶【青阳县出】姜【铜陵县出】纸【贵池县出】铜　铅　铁　锡【俱铜陵县出】学校池州府学【在府城东南隅宋开寳间建于城之西北至和间始移建于此本朝洪武元年重建景泰三年重修】贵池县学【在县治西南旧在县治东洪武三年建治间迁于黄状元故宅即今地】青阳县学【在县治东洪武七年建正统四年修成化间重建】铜陵县学【在县治西宋淳熙间自县治东移建于北本朝洪武间重建正徳间复迁于旧址】石埭县学【在县治南洪武初建正统八年重修】建徳县学【在县治西宋嘉定间自县治东移建于此本朝洪武三年重建十六年重修】东流县学【在县治东洪武元年建成化间重建】
　　书院齐山书院【在府城西六十里元建设山长职教授】李白书院【有四一在贵池县华竹岭一在青阳县九华山化成寺西断碑存焉一在铜陵县五松山一在石埭县杉山】阳明书院【在化成寺西为新建伯王守仁建邹守益记】甘泉书院【在成化寺东为礼部尚书湛若水建吕柟记】
　　宫室萧相楼【在府城东南隅唐大歴间刺史萧复建复有惠政民追思之因以名楼宋苏辙诗楼成始觉江山秀人去方知徳业尊】九华楼【在府城九华门上或云即九峯楼也唐建齐山横陈九华遥耸霜降水涸溪流如带萦回曲折胜槩溢日宋陈舜俞诗只因山色好来上九华楼】秋浦楼【在府东城上宋绍定间郡守赵苑因旧址增筑石刻东坡词山谷字于壁】文选阁【在府城西五里以梁昭明太子祠在焉池人因建此阁】李白书堂【在五松山唐李白来游乐其山水之胜建堂读书于此】荆公书堂【在叶山灵窦泉侧荆公宋王安石也微时与汪澥王叔才建堂讲论道艺】中和堂【在府治小防后宋建盛约有记】思政堂【在中和堂后宋建曽巩有记】从容堂【在府治内宋通判赵昴发建尝领客至堂中曰古人谓从容就义难此殆其兆也后竟死于此】弄水亭【在府城通逺门外唐杜牧建取李白饮弄水中月之句为名宋陈舜俞诗未识贵池好尝闻弄水名白鸟鉴中立画船天上行】翠微亭【在府城南齐山之颠唐建俯瞰清溪高爽可爱宋郭祥正诗半空翠微亭玩月动经宿更待雨中来林林防银竹岳飞诗经年尘土满征衣特特寻芳上翠微好水好山防未足马蹄催趂月明归】富览亭【在铜陵县治后宋县令张孝章建孝章诗碧瓦朱甍接翠崖周回无地着纎埃山从云脚断边出水向天根尽处来】朝峯亭【在建徳县治后山之顶与玉峯相对宋县令梅尧臣建尧臣诗结茅在云端下连公居静林表明溪湖中俯闾井此趣还自知寜须享三鼎】望仙亭【在陵阳山中峯之半相传汉窦子明升仙之地后有唐天寳间所建仙坛宫】丹台【在陵阳山中峯之半平夷可容数人相传窦子明尝链丹其上】昭明钓台【在府城西六十里和龙山下有玉镜潭梁昭明太子尝垂钓于此又府城北濒江亦有此台】洁已台【在石埭县泮宫前取澡雪去垢之义】
　　关梁通逺桥【在府治南跨清溪旧名清溪桥】圣母桥【在府城西四里通西祠大路】五溪桥【在青阳县跨五溪水】栖鳯桥【在铜陵县东一十五里达临津驿】惠政桥【在石埭县治东】
　　寺观景徳寺【在府治北旧名祝圣唐贞观间建宋景徳初赐额】妙音寺【在青阳县治东北唐建】开福寺【在石埭县西二里唐建巳上二寺宋太平兴国间赐额】永乐寺【在建徳县东南二里唐建】崇福寺【在铜陵县治西宋淳熙间建】民化寺【在东流县治西宋景定初建巳上六寺俱本朝洪武间重修】妙观【在府治北旧名天庆观宋大中祥符初建本朝永乐初重建】
　　祠庙恊济祠【在九华山东西凡二所旧传二神姓曽三国时人兄弟避兵于此既殁有御灾捍患功遂立庙宋大观间赐额至今祈祷屡应】许旌阳祠【在建徳县北六里石印洞山上相传晋旌阳令许逊尝逐蛟至此后因立庙】西祠【在府城西五里祀梁昭明太子旧祠在秀山唐永泰初始祀于此宋赐额曰文孝又封英济忠显灵佑王今仍曰梁昭明太子之神以中秋日有司致祭】李白祠【旧在铜陵县五松山后移置县学之侧】许侯祠【在青阳县西宋县令许介有善政邑人思之绘像祀焉】文节祠【在贵池县治西祀宋通判赵昴发元兵攻城昴发与妻雍氏死节元将伯顔见而叹息以礼合焉事闻赠待制諡文节雍赠顺义夫人有司嵗以三月望日致祭嘉靖初知府田赋以邑黄观妻女同死忠事亦类乃立双忠六烈祠祀赵黄于正堂祀二家妻女于后寝】高获庙【在府城西七十里获汉人与光武有旧尝举孝防后遁居江南有墓与庙相近】孝娥庙【在府城东北四十里吴大帝时娥父为铁官冶铁不流娥忧父刑遂投鑪中鐡乃涌溢流注娥所蹑履浮于鑪时人号曰圣姑为立庙】叶真人庙【在叶山下唐方士叶静字法善尝隠此山后人为立庙】褒忠庙【在石埭县祀宋制置使丁黼黼知成都与敌战死之嘉熙间其子镕请立庙于此有墓在北防山下】
　　陵墓昭明太子墓【在秀山上太子姓萧名统梁武帝子也】宋齐邱墓【在青阳县东南七里齐邱南唐末退居于此】滕子京墓【在青阳县东北五里金原子京宋人墓有神道碑】
　　古迹虎林城【在府城东二十五里吴孙权封子休为琅琊王镇虎林城即此】南太原郡城【在府城西九十里梁大同间置隋废又有太原城在建徳县】故猷州城【在石埭县延袤数百丈相传猷州总管左难当尝守其地】胡城【在铜陵县东六十里相传有神号胡王者一夕垒土而成凡八所相去二里许不相聨属遗址尚存】废临城县【在府城北吴赤乌中置隋废】黄屯【在府城东南五十里唐干符中黄巢屯兵于此稍东二里有石冈名鐡券山相传唐赐巢铁劵处】桃源【在建徳县南四十里山源深邃人迹罕至五季之乱衣冠士族避兵于此皆获免焉】
　　名宦汉窦子明【陵阳令无欲而民自化】唐韦仲堪【青阳令恺悌而民从】崔衍【池州观察使为政简靖不扰民甚徳之】萧复【池州刺史有惠政民追思之为之立楼】窦潏【池州守黄巢虐池之二年潏到郡乃检访乡籍完聚疮痍三四月间流亡归复明年大熟】李芃【池州判官永泰初剧贼方清絶江为乱芃请秋浦置池州扼其襟要诏以芃行州事】孙愿【愿自贞元以后三代为池州刺史有善政】宋樊知古【开寳中领池州事先是州民保险为冦知古撃之连拔三砦擒其魁以献余皆溃散】包拯【知池州政绩着闻】黄子游【知池州论青阳县苗税多于诸县悉蠲减之】李虚己【知池州大有政声】梅询【知池州有治声】茅革【知贵池县民有兄弟讼田者革为垂涕説同生当相尽以恩义兄弟感泣而去】梅尧臣【建徳令既去民思其惠建祠祀之】钱勰【知池州有政绩其诗有云来逢采石连江雪坐见齐山拂槛梅】杨元秉【知青阳县有政声台省罔敢干以私吏缩手不敢舞文迁学于县治东人材大兴】许介【知青阳县尝建九华祠及去民思其功请于朝以介配享其中】林桷【知铜陵县为政循良昼日垂帘于庭民无讼者】赵昴发【通判池州摄州事值元兵攻城昴发极力守御度不能支语其妻曰城将破吾不当去汝先出走妻曰君能为忠臣我独不能为忠臣妇乎昴发乃大书几上曰君不可叛城不可降夫妇同死节义成双遂俱缢死】元史午【青阳尹旌表节义以励风俗】王晋卿【建徳尹有政绩民为立生祠】程端礼【建徳学教谕研精经术践履笃厚着读书日程】本朝赵安【洪武初为池州知府公正防能郡人称颂】孟常【洪武间为石埭知县抚字有方先时邑民负租累嵗无征常到任设法足之民获安业满考民慕其徳赴京奏留之】吕复【洪武间为东流县典史抚字勤劳仁恕及下民甚徳之后陞工部郎中】姜士原【洪武初贵池知县清防直干抚民有方】叶恩【永乐中知池州府有惠政民争讼有关大防者輙诗于词尾民皆悔悮谢罪作兴士类造就甚多　畿志】刘洁【贵池知县政暇巡行郊野劝课农桑至今民享其利　畿志】洪达【知青阳县存心仁恕及归休举留者塞道　畿志】晏毅【以叅政来知池州府平易近民民多徳之后陞云南布政　畿志】商賔【以吏科给事中改知铜陵县疏请听民开垦荒田民无不业者任满民请留进府同知仍知县事　畿志】尹安【知石埭县时民因兵燹失业乃兴学理财劳来安集逋民复业焉　畿志】陈良器【池州知府外和内刚涖政明决民懐其惠作兴学校能知人善与进仕至应天府尹其文章政事皆可为后学法至今池人称之　畿志云】朱纲【同知池州府防介寛厚鞭扑不施民甚慕之　畿志】张岐【知贵池县诚心爱人有不利于民者极力以处之仕至广东左叅议　畿志】钱瓉【青阳知县豪右贫细各安其业有古循吏风　畿志】陈镠【知铜陵县善于抚绥流民归者接踵　畿志】周原【知石埭县律己防临民恵遇灾而能恤民赖以存　畿志】吴祯【建徳知县防明仁恕以徳化民民咸懐之　畿志】傅宗【贵池县学训导教人以身先之转国子助敎累迁少詹事　畿志】
　　流寓罗隠【本余杭人父仕于池因家焉唐光启初游谒钱镠为从事开平中朱全忠以谏议大夫召不应后罗绍威宻表荐之乃就授给事中有文集三十卷弟邺亦能诗】宋齐邱【本豫章人少好学即负大志为文有天才仕南唐累官左丞相后罢为浙西节度使表乞归隠赐号九华先生封青阳公】
　　人物唐胡楚賔【秋浦人善属文高宗召诸儒论禁中楚賔时为右史预选撰臣轨等书凡千余篇朝廷有疑议表疏皆宻使叅处时号北门学士】卢嗣立【秋浦人登第后吏部侍郎高元裕以诗与知举陈商有中丞为国拔贤才寒畯欣逢藻鉴开之句】顾云【池州人少与诸贤肄业九华山文名籍甚登第后杜门著书后起修三朝实録知虞部员外郎所着有鳯防聨华编昭亭杂笔共五十卷】杜荀鹤【本牧之子牧尝镇秋浦妾有孕妻逐之以嫁长林乡工杜筠而荀鹤生七嵗家人令相东作荀鹤怒曰吾岂耕夫邪比长择居得香林之胜与顾云诸贤为友官至翰林学士知制诰其诗律自成一家世号晚唐格】费冠卿【青阳人既登第闻母病革驰归而母已遂卢墓以终防叹曰干禄养亲耳得禄而亲丧何以禄为再诏不起杜荀鹤诗凡吊先生者多伤荆棘间不知三尺墓高却九华山】韦彖【贵池人以能赋名尝抵京师翰林吴融竒其文荐为京兆贞元归隠九华山以终】康骈【贵池人笃于自修善论议田頵守宣州聘骈入幕尝左右頵画防御冦后荐为户部郎迁中书舍人】何澄粹【青阳人性至孝母殁哭墓哀毁而卒时称孝子】周繇【建徳人调河南尉秩满归隠九华山仆射王徽称其孝弟可以表俗奏为建徳令尝着明皇梦钟馗赋弟繁亦有文声称建徳二周】五代伍乔【秋浦人性嗜学苦节自励南唐时入庐山国学读易探索精微尤长于诗赋举进士第一官至考功郎】汤悦【贵池人父殷有才名悦幼颖悟尝见飞星坠水盘中掬吞之自是文思日竒仕南唐为宰相凡书檄教诰皆出于悦后随其主归宋为光禄卿尝奉勅撰江南録十卷】宋方纲【青阳人八世同防家属七百口居室六百区每旦鸣鼔会食尝出谷五千□赈贷贫民景徳初诏旌其门】汤允恭【悦之后累官通判常州会有叛兵及境亲徃其营喻之解去州人获全迁刑部员外郎能平反寃狱累迁殿中侍御史】汤岩起【允恭族侄知营道县有清名秩满归治小圗为乐澹如也后起通判徽州寻奉祠归择居窦峰有诗五十卷论语义十卷】夏鸿【池州人尝与弟鹏撰十三代史畧后以辟为团练推官鹏隠居布衣疏食乡人罕见其面有造门问学者为之讲解不倦江南士多宗师之】夏干锡【鹏之子樊知古尝师事之及守池荐于朝为制冠裳干锡不得已拜命然竟不出自称清溪布衣】夏中正【池阳人歴官所至有能声尝知贵池县以乡党非威刑所宜施每面训之人皆悦服转职方员外郎告归孙灵中才识兼茂科知长洲县以直坐废文彦奏复其官】许规【贵池人尝寓宣州客邸旁舍客有病者乃建康人规为请医终不愈其人因以槖中金百两付规托以后事规为之棺敛并以余金还其家曽孙元官至天章阁待制知扬越二州】胡舜元【铜陵人王安石读书大明寺尝同砚席后知郑县遇行新法以书抵安石言其懐利事君贪利害民竟乞致仕】檀固【建徳人登第后尝上书极言朝政缺失且言朝廷罢吕大防苏辙范纯仁而用章惇曽布蔡卞去三贤而进三凶此天下治乱之由也书奏报罢及蔡京用事遂不复用】张琏【贵池人笃于孝友歴数邑治剧有声后知鳯州卒其父洵尝为狱吏每阖户黙思为囚平反四十年如一日以琏贵累封朝奉大夫卒年八十六人以为隂徳之报】高允文【贵池人为清流主簿会里人张琏尝忤蔡京卒于客邸京欲检视之允文力为保免京召谓曰君高节尚义当加旌赏授定边军教授实黜之也后以汀州守罢归家甚贫静守无营时称长者】李植【建徳人歴官至湖北转运判官入为尚书度支郎官坐善元祐党摈不尽用】王镃【池州人为中书舍人兼侍讲未仕时旁郡从肄业者常数百人所着有紫薇集春秋门例通解戚里元易象寳鉴】余起【铜陵人一门义聚千三百余口子侄皆以科第显世以儒业传家】叶楠【贵池人调鄱阳尉力请蠲租以救荒涝后为绩溪令邑人歌曰前有苏黄门后有叶令君所着有知非集精金训鉴童防记凡八十卷】罗复【铜陵人尝知胙城县值靖康乱率吏民御敌至伤肌体终不去职朝廷以忠义褒之】钟镗【铜陵人其家十一世同居镗幼开悟如成人后官至汀洲守宦游五十余年卒无赢资】汪与成【铜陵人一家百八十口尽毙于建炎之难独遗与成后三年改葬其父念母骸骨不存刻木削形侍养十年而后附葬哀动邻里邑令林桷以诗美之曰事死如生有至难古来不独数丁兰】阮钟儁【铜陵人十一世同居朝廷嘉之钟儁天性纯厚为时所称仕终秘书郎】陈翥【铜陵人笃志好学杜门读书家人妇子非时不见时号闭门先生】丁黼【石埭人真徳秀尝荐于朝为提点刑狱改除秘阁知夔州路安抚疏当世急务十条奏之后知成都死节諡恭愍所着有涎溪集六经辨证疑问诸史精考】元方时发【纲之后十一世同居至时发克世其家以孝义旌之后起为潮徽二州教授】陈清隠【青阳人累举不中汗漫江湖尝集杜甫诗句为鳯髓集又有九华诗集】杨少愚【青阳人少好学博通羣书所着有孝经衍孝编秋浦集九华外史】陶起祖【铜陵人兵兴尝募集义兵扶植良善后官至同知为赵军所执仗义而死】本朝潘伯庸【铜陵人洪武初由国子生任浙江道御史学识宏逺状貌魁梧有风裁戅直不避上每嘉之累陞河南广东山西按察使乡人称为池阳杰者祀乡贤祠刘时敏诗大鼎初新选重臣持风秉自丹宸万方玉帛今洪武一徳赓歌起戊申檀氏曙星劳上问衡州玉树絶才伦云龙风虎真知遇池考看君第一人】黄观【贵池人初从舅氏许姓后复黄姓洪武辛未进士防殿试皆第一官至礼部右侍郎嵗壬午靖难师起募兵上游次李阳河闻事定具衣冠号泣北向自沉于罗刹矶妻雍夫人暨二女家属十余人尽死畿志】柯暹【建徳人由举人预修永乐大典擢户科给事中尝疏时政缺失忤防繋狱三载屏其食不死出知交阯驩州改知永新吉水政声歘着九载特陞云南浙江按察使　畿志】胡本惠【铜陵人由举人任户部主事陞南昌知府多徳政迁河南右布政使陞都察院右副都御史有徳量时称长者享年八十九卒赐祭葬　畿志】孙仁【贵池人由进士任户工二部主事累官户部左侍郎平生方正清白嚢箧萧然卒年七十赐祭葬焉　畿志】陈轾【青阳人由进士任刑部主事陞福建按察司佥事持宪严明讨贼遒卒衬归唯图书数卷耳　畿志】李廷章【石埭人初授南京刑部主事歴官至云南按察司副使恩威兼至畨夷信服不烦兵刃而擒土官元恶疏边务六事多所施行寻以疾恳乞休致家居杜门自守　畿志】张廷瑞【贵池人举乡贡任龙泉知县有惠政民庙祀之擢御史清理屯田革宦官宿弊屯军称便累上封事有声宪台　畿志】许潜【贵池人由进士授行人转御史刚正不阿犯顔直諌尝监内币权宦畏避凡朝政人所不敢言者潜独言之于利害无所计　畿志】李嘉祥【贵池人幼读小学书便知以古人为法年二十四进士第知开州首兴学以励俗作保甲之法兴民食之利筑城凿池以防民害开人至今祀之擢南京户部员外郎卒　畿志】潘大承【伯庸孙嘉靖中以贡授保昌知县性直度伟守官亷慈郤常例千余金民颂其徳政后致仕家居捐禄俸给族党亲旧乡人义之日以诗书自娱训迪诸子年逾八十手不停披累賔乡饮士论称嘉云　邑志】
　　列女孝娥【吴大帝时娥父为铁官冶铸不流娥忧父刑遂投炉中鐡乃镕注见履出炉上乃知乡人诧之为立仙姑庙以祀　畿志】阮氏【铜陵人赵仲成妻同邑人姚添麟妻潘氏洪武中俱以守节旌表　畿志】黄夫人雍氏【贵池人侍中观之妻也与二女同死于节　畿志】何氏【青阳人年十八适陈防防登永乐中进士差湖广公务卒于道何守节终身事闻旌表其门　畿志】李氏【石埭人桂智妻夫亡子幼舅姑欲嫁之乃断发截耳守节不渝成化九年旌表　畿志】黄氏【建徳人相延芗妻年二十二夫亡无子守节终身治初旌表　畿志】苏珣妻曹氏【石埭人年十九归珣甫八月夫亡守节事闻旌表　畿志】吴氏【青阳人陈迳妻夫亡守节终其身正徳中旌表畿志】何文宇妻【江氏青阳人年二十有七无子夫病革谓江曰愿适人乎愿事吾父母乎】
　　【江涕泣不已夫絶遂自缢　畿志】
　　仙释张先生【池州人少遇异人既得道结庐齐山中常黙不语士大夫问之直视不对终日端坐庐下三十年神观超然毛发润肌理如玉雪宋徽宗正和间尸解而去】赵自然【居铜陵县陶村耆种杏炼丹宋太平兴国中一夕梦真君授以篆法遂能篆又梦与以柏枝遂不食雍熙中召至阙下赐观于太平州繁昌县之鳯凰山】金地藏【新罗国僧唐至徳间渡海居青阳九华山尝以岩间白土杂饭食之人以为异年九十九忽召徒众告别但闻山鸣石陨俄分趺坐于函中洎三稔开将入塔顔貌如生舁之动骨节若憾金锁马】懐义【本永嘉陈氏子得法于雪窦住景徳禅寺有百问盛行于世丛林谓之池阳百问】妙空【名守讷嗣法于雪峰卯一斋住嘉祐禅院江南李氏三诏不起王继勲诗白面山南灵庆院卯斋道者雪峰禅】
　　徽州府【东至浙江杭州府昌化县界一百二十里西至江西饶州府浮梁县界二百七十里南至浙江衢州府开化县界一百八十里北至宁国府太平县界一百七十里自府治至南京七百二十里至京师四千里】
　　【粮二十万石零】
　　建置沿革禹贡扬州之域天文斗分野春秋时属吴吴亡属越战国时属楚秦为鄣郡地汉为丹阳郡地三国吴分置新都郡晋改新安郡治始新县刘宋以郡属东扬州梁又析置新宁郡隋废郡置歙州治黟大业初改为新安郡迁治休宁义宁中又迁治歙唐置歙州天宝初改新安郡乾元初复为歙州属浙西节度或宣歙观察宋改为徽州元为徽州路属江浙行省本朝初改为兴安府后改徽州府直京师领县六
　　歙县【附郭秦置属鄣郡以县南有歙浦故名汉属丹阳郡为都尉治晋属新安郡梁属新寜郡隋初县省后复置为歙州治宋为徽州治元仍旧本朝因之编户二百六十五里】休寜县【在府城北六十五里本秦歙县地三国吴析置休阳县属新都郡后改曰海阳县晋武时改为海寜县刘宋以黎阳省入梁属新寜郡隋改为休寜县属婺州寻属歙州大业初以新安郡治此宋属徽州元仍旧本朝因之编户二百八里】婺源县【在府城西南二百里本隋休寜县地唐开元末析置婺源县治回玉乡以此县水流如婺州故名宋属徽州元陞为婺源州本朝复改为县编户一百二十三里】祁门县【在府城西一百八十里本汉黟县地唐永泰初土宼作乱伪置闾门县后讨平因其垒置县以县东北有祁山西南有阊门乃合名祁门宋属徽州元仍旧本朝因之编户四十六里】黟县【在府城西一百五十里本秦旧县属鄣郡以县有黟山故名汉属丹阳郡鸿嘉初以黟为广徳王国三国吴属新都郡晋属新安郡隋初置歙州治于此宋属徽州元仍旧本朝因之编户二十四里】绩溪县【在府城东北六十里本汉歙县地梁大同初置梁安县后废唐置北野县后改曰绩溪属歙州以界内乳溪与徽溪相去一里离而复合有如绩焉故名宋属徽州元仍旧本朝因之编户二十五里】
　　郡名新都【吴名】新安【晋名】
　　形胜山水幽竒【舆地纪胜任昉为新安守行春爱其山水幽竒】有佳山水【唐权徳舆送陆歙州序新安有佳山水以资胜饯】地险陿土骍刚【郡志地险陿而不夷土骍刚而不化】百城襟带【宋晏殊类要峰峦掩映状若云屏实百城之襟带】鸟道萦纡【新安志自睦州青溪县界至歙州皆鸟道萦纡】山峭厉而水清激【宋朱熹新安道院记】州在万山中【元程文临溪石桥记徽之州在万山中视他郡最高昔人测之谓与天目齐浙江之源发焉】
　　风俗地杂瓯骆【宋吕和叔云歙地杂瓯骆号称难理】务为高行竒节【道院记君子则务以其刚为高行竒节而尤以不义为羞】异材间出【朱熹跋东溪胜侯传婺源为县穷僻斗入重山复岭间而百十年来异材间出如翰林汪公及我先君子太史公皆以学问文章显重于世】性刚喜鬬【元连鳯心逺堂序歙之俗性刚而喜鬬】民俗真淳杂豪健【元程文诗】
　　山川乌聊山【在府城内东南隅一名冨山东汉末贼毛甘者屯此吴贺齐讨平之隋义寜中尝迁新安郡治于此山】城阳山【在府城南二里以居郡城南故名一名紫阳山唐景云中邑人许宣平隠此】问政山【在府城东五里旧治唐有于方外者弃官从太白山道士学养气之术时从弟徳晦刺歙州方外访之徳晦为筑室于此号问政宋黄台诗千寻练带新安水万仞花屏问政山】云郎山【在府城北七里唐汪华此】鳯凰山【在府城北一十五里相传尝有鳯凰来集】飞布山【在府城北二十里一名主簿山相传昔冦乱县主簿率众保此唐天寳间改曰飞布】灵山【在府城西北二十里山产灵香草上有灵坛人射猎有犯之者终无所获】紫金山【在府城东三十五里旧名金紫山暮夜尝见光相取佛语更今名】桞亭山【在府城南一百里一名昌山】黄山【在府城西北一百二十里旧名黟山唐天寳末改今名山有峰三十二水源三十六溪二十四洞十八岩八第四峰有泉沸如汤常涌丹砂浴之能愈风疾世传黄帝尝与容成子浮丘公合丹于此又有仙人曹阮之流亦尝于此修真故山有浮邱容城诸峰溪有曹阮之名】灵鸟山【在休寜县西二里尝有鳯出于此】松萝山【在休寜县东北一十三里山半石壁百仞松萝交错如屏障然】梢云山【在休寜县西二十五里旧名郎山唐天寳中改今名武洪水出焉】南当山【在休寜县西三十六里南当水出焉】白岳山【在休寜县西四十里中峰独耸傍有悬崖小径可慿而上絶顶有池池西有石室学仙者多居之其东北又有五防石壁状若楼台有飞动之势】率山【在休寜县东南四十里率水出焉山海经云三天子山在率东谓此】仙游山【在休寜县南四十里有石壁削成数百尺涧四十余丈】独耸山【在休寜县西五十里上有洞深邃莫测唐乾元间尝投龙】岐山【在休寜县西六十里石壁千尺古藤萦纡花时如锦屏山西北有石桥横亘两山旁有深涧唐乾元间道士龚楼霞隠此】顔公山【在休寜县西南九十里上有湖广五亩其中多鲤昔有顔公隠此一旦乘风而去因名】鹿髀山【在休寜县西一百五十里昔有采药者遇老人皓白指灵药示之乃遗鹿髀】大鳙山【在婺源县东北三十里方舆记尧时洪水溪口有大鳙及水涸遂毙鳞骨鳍鬛积如山阜】大广山【在婺源县西北五十八里婺水出马】浙源山【在婺源县北七十里一名浙岭旧产石英钟乳】梅源山【在婺源县西一百二十里山产杨梅梁任约为太守罢不复采】龙尾山【在婺源县东南一百里西连武溪水唐开元中有人见石莹润因取镌刻成砚由是歙石始传于世】祁山【在祁门县治东北三面石壁有石室名青萝岩又曰栖真岩傍有水一曰乳泉其味极甘】善山【在祁门县南一十里与恶山隔溪对耸祥符经云善山神为王恶山神为大夫】道人山【在祁门县北一十五里山半有岩有池学仙者多居焉】三新妇山【在祁门县东北二十里上有三石峰类人形每春雨初霁若防服艳妆故名】大共山【在祁门县北五十里大共水出焉】歴山【在祁门县西八十里絶顶有池池中有石马北有管公明仙坛】新安山【在祁门县西九十里隋立新安郡取此】林歴山【在黟县西南一十里山东有石洞内刻石佛像西有瀑布自千丈崖泻下又有仙人棊盘石臼吴贺齐讨山越贼保林歴山即此】三姑山【在黟县东北一十五里一名吉阳山上有三峰中峰有飞瀑新安记天将雨此山先有鼔角之音】鱼亭山【在黟县南三十五里每嵗西江鱼船至祁门以次泊山之东故名】复山【在黟县南三十六里山势孤峻两旁皆石坛中有沟水甚悬迅东南流入休寜县界】牛泉山【在黟县北五十七里山顶有泉相传旧无水有牛跑之而泉涌成池因名】武亭山【在黟县西南八十里横江水出焉】石照山【在绩溪县东五里有石高二丈光可鉴物故名宋苏辙诗两开石照正新磨鸟度猿攀野老过忽见尘容应笑我年来底事白须多】龙须山【在绩溪县东二十里山顶一池四时不竭有龙隠见其间旱祷有应】大鄣山【在绩溪县东六十里旧名三天子鄣山秦立鄣郡取此郭璞云三天子鄣山在新安歙县东今谓之玉山浙水出其边】石金山【在绩溪县东北三十里相传为甘露大士道常显光相】大獒山【在绩溪县北六十里弭形矫首有犬之像山半有岩旧有刘叟隠此中有莱如玉叟常食之后仙去人呼为刘隠莱岩下有白龙潭】披云峰【在歙县治西南山势峭拔常有云气宋苏徳祥尝于峯顶建披云亭】霭峰【在黟县南一十五里孤峰如削唐李白诗霭峰尖似削即此】箬岭【在歙县北八十里上有箬竹】容岭【在休寜县南旧有木石糖出树空石罅中长吏每遣人就采之】柑子岭【在休寜县西七十余里境内无柑惟此岭有之】墨岭【在黟县南一十六里岭产石墨土人采之乆而成井号曰石墨井】芙蓉岭【在婺源县东七十五里高斋诗话婺源有五岭极高峻而芙蓉岭尤为峻峙宋吴黯诗每度芙蓉岭愁容惨不开】武陵县【在祁门县西四十里唐元和中县令路旻凿石为盘道以便行者】赤岭【在祁门县北一百二十里岭下有溪昔人为梁取鱼鱼不得下飞越此岭人复于岭上张网其飞不过者皆化为石雨过则赤故名】徽岭【在绩溪县西北一十里一名尖山宋王安石诗晓度滕溪霜落后夜过徽岭月明中】翡翠岩【在绩溪县东北一十五里亦名即防山两旁有石直下数百尺名翡翠岩】五峰岩【在祁门县东北一十里昔有韩氏坐禅于此尝降乳虎】樵贵谷【在黟县北昔土人入山行七日至一斜穴豁然周围三十里地甚平沃中有十余家云是秦时避地于此】跳石【在歙县西北五十里溪水中去防数丈昔有罗腰者膂力絶人尝跃过之至今足迹犹存】临溪石【在绩溪县北三里方圆二丈其平如砥溪水甚冝浣纱】仙人石【在绩溪县北五十里高二十五仞学仙者多居之】苍龙洞【在婺源县北一十五里山有怪石瀑水如帘】灵岩洞【在婺源县西北一百二十里中有洞灵观观东北曰庆云洞岩窦皆五色两崖上有鸾鹤云霞之象芝田灵草罗列左右西曰莲花洞洞有大石室刻石像旁有羽盖幡幢南曰含虚洞洞有二重外狭内平有积雪台及沉香岑】清苓洞【在婺源县西八十里南北门相通中有物象如灵岩】石龙洞【在休寜县西百余里石龙山上中有石室复有门两石对耸如凿成】新安江【源有四一出歙县黟山一出休寜率山一出绩溪大鄣山一出婺源浙山合流至新安为滩三百六十唐李白诗闻説金华渡东连五日滩他年一携手摇艇入新安】黄墩湖【在府城西南四十五里一名蛟潭陈有程灵洗者夜梦人告曰吾数为吕湖蛟所困明日幸见助灵洗曰何以为识曰白练者我也及旦徃视之见二牛相触肩白者困灵洗射黑牛死视之乃蛟也吕湖由是渐塞】浙溪水【出休寜县浙岭东流至县一名渐溪即古之渐地也】五城水【在休寜县南三十里流经顔公山下北入婺源县界旁有五城相对有二大坟昔人尝发之鐡厚一尺雷雨晦防惧而止】南当水【在休寜县西六十里源出南当山】婺水【源出大广山下南流经婺源县界与斜水合入江西乐平县界】吉阳水【在黟县治东北东流至白茅渡与横江水合入休寜县界】扬之水【在大鄣山东流六十里至临溪流入歙县界抵府城西】横江水【在武亭山东流入鱼亭口】鱼亭水【源自鱼亭山东流至鱼亭口合吉阳水】大共水【源出大共山南流入浮梁县界】豋水【在绩溪县东北八十里南流合阳之水入歙县界】武溪水【源出浙源山西流至婺源县界其东为龙尾山】徽溪【在府城外源自绩溪县下与黄山水合西流经府城西会南港浦水达休寜港入于钱塘】澧溪【出婺源县西北山谷流数百里防众流入鄱阳元至元中县人吕廷珪尝建澧溪桥程文为记】石牛潭【在休寜县南一十里旁有巨石如牛嵗旱涂其背则雨】尼潭【在休寜县西北六十里澄澈百丈石壁旁耸昔有尼居其侧故名】石印潭【在绩溪县治南方广十丈许中有巨石防如印文之状】吕公滩【在歙县东南一十二里本名车轮滩水势湍悍舟多覆溺唐刺史吕季重以俸募工凿之遂成安流因名】阊门滩【在祁门县西南一十三里有山对峙而近名曰阊门其水下流入鄱阳界合于大江滩善覆舟唐县令路旻开斗门以平其险人号路公溪】歙浦【在歙县东南一十五里秦置歙县之名取此】少保井【在府城内唐少保薛稷凿故名一名九井】殷公井【在歙县治南下有二穴一通县北石壁潭一通县南釡潭凡有遗物于井多于二处得之】韦斋井【在婺源县治南宋韦斋朱松所凿因名故老云松子熹生时井中紫气见】汤泉【在黟县东峰下其水四时如沸饮之能愈疾宋凌唐佐诗一派出遥岑潺潺古到今雪天声防玉月夜影摇金嵗旱施功大民疴被泽深浮容与轩帝仙迹可追寻】白水泉【在府城南二里水色如练】龙泉【在婺源县北七十里俗传有龙潜其下旱祷輙应唐吕洞賔书飞龙岩三大字刻于石】罗公泉【在绩溪县南二十五里源极深长虽大旱不竭灌田百余顷】
　　土产银　铅【绩溪县出】砚【出歙县龙尾山武溪其品有五一曰眉子石有七种二曰外山罗纹有十三种三曰里山罗纹有二种四曰金星有三种五曰驴坑有一种世总谓之龙尾砚大抵歙石之珍者以青色緑晕多金星者为上然近深溪者尤佳】黄连【歙县出】纸【歙县龙须山出有麦光白滑水翼凝霜之名】墨【歙县出】茶【歙县出有胜金嫩桑仙芝来泉先春运合华英七品】杮心黒木【黟县出】漆【祁门县出】榧子　玉面貍【俱休寜县出】
　　公署新安卫【在府治东南洪武初建】
　　学校徽州府学【在府城内东北隅宋徳祐间建元季燬本朝洪武初重建】歙县学【在县治东宋淳祐间建元至大间重修后燬本朝洪武初重建】休寜县学【在县治东宋庆歴间建元至正间重建本朝洪武初重修】祁门县学【在县治南宋淳熙间建元季燬本朝洪武初重建永乐间修之】绩溪县学【在县治东宋绍兴间建后燬本朝洪武初重建】婺源县学【在县治西宋嘉定间建朱文公有记元季燬本朝洪武初建嘉靖己丑又燬重建】黟县学【在县治西北旧在县治南宋庆歴间建元至正间燬本朝洪武初重建正徳甲戌徙建于此】
　　书院紫阳书院【在府治东宋淳祐间郡守韩补为朱熹建理宗书额赐之元陈浩记】明经书院【在婺源县元至大初里人胡淀建官为设山长主之】东山书院【在祁门县治东南正徳中知府留志淑废东岳庙为之中祀环谷先生汪克寛】
　　宫室紫翠楼【在府治旁宋宣和间郡守建】景苏楼【在绩溪县旧秋风堂宋绍兴间邑宰曹训慕前令苏辙之贤摹其遗像及所为诗镌于石建此楼贮之名曰景苏】拥青楼【在祁门县治宋景定间建取唐杜甫髙山拥县青之句为名】溪山第一楼【在婺源县市中羣山环其前大溪走其下元翰林待制马叔敬建编修程文作记】藏书阁【在婺源县学后宋庆歴间建朱文公记】黄山堂【在府治后自唐以来旧有黄山楼北望天都诸峰后为堂本朝宣徳间重修】相儒堂【在府学大成殿东宋相程元鳯读书之所碑刻尚存】清风堂【在婺源县宋叔孙元功建婺源古号难治元功镇以清净因扁燕居之堂曰清风言徳之化民犹清风之涤烦解愠也】芙蓉堂【在府治宋建】四寳堂【在府治以郡出文房四寳为义新安志云歙州具文房四寳谓纸墨笔砚也】舍盖堂【在府治后宋时累守以正堂不利避弗居至洪适乃敞之以延四方徃来之士范成大作记】楂山书堂【在祁门县南元汪克寛与弟时中肄业之所】嵗寒亭【在歙县治宋建旧名松风苏辙诗槛外甘棠锦绣屏长松何者擅亭名浮花过眼无多日劲节凌寒尽此生暗长茯苓根自大旋收金粉气尤清长官不用求琴谱但听风吹作泛声】翠眉亭【在绩溪县西前二小山对峙自亭而望宛然如眉因名宋韩无咎作记亭后有苏轼祠】
　　关梁甘露桥【在府城北】寅賔桥【在府城东】新民桥【在府城西】屯溪桥【在休寜县治东南三十五里】清漪桥【在休寜县治南四十五里】万安桥【在婺源县治西】平政桥【在祁门县治西】临溪桥【在绩溪县治南二十五里】东溪桥【在黟县治东】驷归桥【在黟县治北三十五里】渔梁【在府城南二里有石梁以新安江斗泻而下无复渟蓄故为渔梁以缓水势】
　　寺观天寜寺【在府城北隅旧名天王院唐建宋改今名】广安寺【在黟县治北旧名永寜梁建宋改今名】普满寺【在休寜县忠孝乡旧名报国唐建宋改名普满元重建虞集作记】万夀寺【在婺源县治北旧名智林院唐建宋改今名元重建】天王寺【在绩溪县仁慈乡元建以上五寺俱本朝洪武初重修】干明观【在府城东北隅旧名龙兴唐建宋名干明】崇夀观【在休寜县治西旧名白鹤观】紫虚观【在婺源县治北】云台观【在绩溪县治西以上三观俱宋建元燬本朝洪武初重建】天尊观【在黟县治北】頥真观【在祁门县治北二观俱元建本朝洪武初新之】紫阳观【在城阳山唐许宣平得道之所元燬洪武初重建】兴道院【在问政山唐于方外聂道士修真之所宋绍兴间诏以御书黄庭内景经及临古法帖十卷蔵于此】
　　祠庙广惠王庙【在鸟山隋末盗起郡人汪华有保障功后因立庙祀之宋宣和间加封广惠王】浮丘先生庙【在黄山浮丘峰下唐建后有浮丘仙坛尝有至者见楼台白莲之异】朱氏家庙【在婺源县治南即朱熹先世故宅元至元间知州于文传募好义者建仍拨田以供祀事命其后主之本朝翰林待制王袆作记】乡贤祠【在婺源县治南乡人建祠以祀宋儒朱熹元胡炳文作记】胡先生祠【在婺源县治东治中建祀元儒胡一桂】程襄毅公祠【在休寜县南庵祀国朝太子少保兵部尚书程信】
　　陵墓程元谭墓【在府城西十余里晋太守程元谭此旁有二石翁仲因名其地曰双石歙有程氏皆祖元谭】萧王墓【在歙县南长垓上累土如冢者三二十处号萧王墓】陶雅墓【在歙县东明徳乡雅宋人尝为歙郡刺史】祝确墓【在歙县紫阳山确朱文公外祖】程珌墓【在休寜县和睦乡】程信墓【在休寜县水南南山堂】
　　古迹广徳王国【汉成帝以黟为广徳王国立洪客为王】梅鋗城【在祁门县西一十五里旧志鋗吴芮之将项羽立诸将为侯王封鋗十万户即此地】废海阳县【在休寜县东一十三里万安山上旧名休阳吴孙休改海阳晋改海寜】旧休寜县【在休寜县东三十五里南当水口之上隋县治此】废北野县【在歙县北三十五里唐永徽间置寻废】废归徳县【在歙县西南五十里唐永泰初冦方清作乱县人相保于此及平因而置县寻省】汉洞院【在歙县仁爱乡洞口险隘中平广上有屯聚遗迹相传自汉以来郡人避兵者多聚保于此】阶坑【在歙县东一百二十里即吴废太子和之地阶迹尚存】小桃源【舆地纪胜在黟县南唐许坚诗黟县小桃源烟霞百里间地多灵草木人尚古衣冠市向晡时散山经夜后寒吏闲民讼简秋菊露】吴山里【在婺源县北七十里有吴太子墓昔吴王为越所灭勾践流其三子而长子鸿处此死因葬焉后人名其葬处为吴山里】孔灵村【在歙县南二十五里晋会稽孔愉避地读书于此】断石村【在休寜县西三里旧名吴口村西南有石壁下临深溪旧经云昔有两舟泊此一祭一否夜有神人徙祭者舟北岸有石自絶壁坠碎不祭者舟石坠处遂成石室】程忠壮故宅【在歙县仁爱乡为水所滙近千年矣磉石宛然为一方胜迹】
　　名宦汉何比干【丹阳都尉治歙狱无寃滥】三国贺齐【吴将讨黟帅陈仆祖山等二万户于林歴山四面险絶齐使以戈帖山而升贼有善禁者官军刀劒不能拔齐曰吾闻兵有刃者可禁乃作劲木白棓攻之禁果不行大破仆等遂拜新都太守】晋周嵩【元帝时为叅军上疏谓冝先雪大耻忤防出为新安太守】南北朝羊欣【宋新安太守前后凡十三年政以简惠著称】伏元曜【梁新安太守民有赋税不登者輙以太守田米助之民为立生祠】任昉【梁天监中新安太守政尚清简吏民便之人以为百余年所未有视事朞年卒于官无以为殓】徐摛【梁武帝时宠遇日隆朱异不悦乃乘间白帝曰摛年老爱泉石帝谓新安好山水卿为我卧治此郡乃出为新安太守】唐王雄诞【汪华保防黟歙命雄诞击之华拒新安洞口雄诞以伏兵断其归路华乃纳欵归唐雄诞以功迁歙州总管】苏瓌【歙州刺史时来俊臣贬州叅军人惧复用多致书请瓌瓌叱其使曰吾忝州牧高下自有体能过待小人乎俊臣朱至追还恨之由是连外徙不得入】刘赞【歙州刺史部内野媪将为虎噬幼女呼号搏虎俱免韩滉奏赞治状加金紫】路旻【元和中为祁门令凿武陵岭为盘道及置斗门于阊门滩民便之】崔淙【为歙州刺史在官一简约束明信誓去害羣之奸寜诡险之俗】范传正【歙州刺史转湖州白居易掌制词云黟歙之遗爱尚存吴兴之新政方播】冯宿【元和中韩愈上疏谏佛骨宰相疑宿为愈草疏出为歙州刺史】崔衍【宣歙池观察使治简静为百姓所懐幕府奏聘皆有名士】崔元亮【元和中歙州刺史郡人马牛生驹犊官籍蹄角吏得为奸元亮悉焚其籍一不问】陈甘节【咸通中为祁门令阎门滩斗门废甘节以俸募民宂石积木为横梁因山派渠余波入于干溪舟行乃安州司马张途为记其事】吕季重【歙州刺史以俸募士凿车轮滩遂成安流至今人号吕公滩】五代冯令頵【南唐歙州盐铁院判官禆将樊思蕴作乱烧营而火及令頵第叛卒皆释兵救火其得人心如此】宋李度【知歙州十年不调有中黄门得度歙州所着诗石本传入禁中太宗见之召为虞部员外郎】曹修古【以监察御史论罢岭南买翡翠事出知歙州人皆称其直节】李纮【知歙县地产黄金民输以代赋后金竭责其赋如故纮奏罢之】鲜于侁【景徳中为黟令摄治婺源奸民汪氏横里中因事抵法羣吏罗拜曰汪族败前令不少今不舍后当贻患侁怒立杖之恶类屏迹】李维【真宗时以兄沆为相请知歙州至郡兴学舍嵗时行乡射之礼】胡顺之【知休寜县民有汪姓者豪横县不能制嵗租赋常不入适以讼逮捕不肯出顺之曰令不行何以为政卒致之法】苏辙【知绩溪县与民相从于社民乐之】向综【知歙县性寛裕善治剧籍闾里恶少年有盗发用以推迹輙得】吕大防【英宗时为监察御史以濮议不合出知休寜县有治迹】黄诰【绍圣中知歙州始至谒先圣升堂讲周礼谕父老遣子弟入学听讲更创校舍明年登第者十人】崔鷃【政和中知绩溪县尝因日食求言上书辨司马光力诋时相】鞠嗣复【宣和初知休寜县方腊党破县欲逼使降嗣复骂曰尔当去逆效顺何为胁我使降嗣复知必死不少慑贼曰我县人也明府宰邑有善政我不忍杀委之而去】毛防【徽州司士叅军尝摄州事适陆冦防城防坐府治贼胁使降终不屈骂贼而死妻孥皆被害】曽孝蕴【宣和中知歙州方腊起青溪孝蕴约勅郡内无得奔扰分兵守阨塞人恃以安】周葵【宣和末为徽州推官高宗移跸临安诸军交驰境上葵与判官摄郡事应变敏速千里帖然】洪适【绍兴中知徽州寻提举江东路常平茶盐首言役法不均之弊】李稙【绍兴末知徽州徽俗崇尚淫祠稙首以息邪説正人心为事民俗为变】范成大【徽州司户叅军太守洪适博洽精明每以讼牒付成大成大由此究心吏事】徐谊【乾道中知徽州歙县有告妻杀夫系狱以五嵗女为证谊疑缓之未覆会死者父母力言我子欠租乆繋饥而大呌役者批之堕水死矣然后寃者得释合郡以为神】舒璘【乾道中为徽州教授徽诗礼乆不预贡璘作诗礼讲解家传人习自是其学寝盛丞相留正称为当今教官第一】袁甫【知徽州治先教化崇学校访便民事上之请预蓄常平义仓备荒兴修陂塘剏筑百梁】陈居仁【孝宗时知徽州植二表于庭有输纳中度而遭抑退者抱所输立表下亲视之人无留滞吏不能措手秩满邦人挽留由间道始得去】王应麟【知徽州其父防尝守是郡父老皆曰此清白太守子也摧豪右省租赋民大悦】魏克愚【寳祐中知徽州克愚以了翁之子为政为先务辟贡闱作桥梁政恬事熙民安其化】元许楫【至元末徽州路总管有惠政及民秩满去绩溪歙县民因嵗饥阻险为寇行省捕之未克贼曰但得许总管来我辈即降行省为驿召楫至楫单骑趋贼垒贼果降】唐子华【休寜县令前令贪鄙废事税赋不均诡名虚户杂其间子华一覈正之及重新县学虞集黄溍皆有文纪其实】张【祁门县尹在官抑奸诈扶良善民为立生祠】张毅【绩溪县尹尝置义仓以备嵗饥有蝗蔽空入境毅祷于神一夕尽去】干文傅【婺源知州以礼训告革其婚丧之俗朱文公故业为豪民所占谕其民以理不烦穷治而悉归之复即其故宅建祠治行为诸州最】张景周【歙县丞不刚不柔善于裁决美政流行民懐思之】刘耕孙【徽州路推官详谳疑狱政绩卓然】本朝钟友谅【国初为祁门知县敏谅疏通剸烦治剧值壬辰蕲兵蹂躏县境鞠为草莽友谅薙蓬藋开市井招逋逃辟芜田理寃抑民服其化吏畏其明治声大振】胡善【洪武初徽州知府抚绥贫民广辟莱田修学校课农桑民甚徳之】张起宗【洪武初休寜知县清俭自持勤政爱民凡诸修作不劳民而事自集尝疏不便事朝廷嘉之赐衣三袭】黄虎【洪武初黟县知县值元末兵燹之余招集流散开辟田土政事一新】陈彦囘【洪武中知徽州府闻靖难之师举兵入援事平被繋争以大义而死畿志】何敏中【洪武间祁门知县有政声尝疏不便事朝廷嘉赏以酒遂陞本府知府益加清慎事简民安】黄宪【永乐初徽州府通判防能公正佐理有方尝公差于外郡民千余保留囘任民赖以安】张齐【永乐间歙县知县市井庐舍举皆煨烬齐设法修葺民赖安生又建紫阳书院礼师儒训民间子弟邑人感之】杜贯道【休寜知县政事文章邑人称颂其后知县周徳成刘绍先继之皆有善政】孙遇【以杨溥荐任徽州知府兴学劝农均徭恤狱植善锄强丁内艰民奏留之有诏起复寻以外艰去服阕复除守徽在郡二十年善政不可胜纪及去民立祠生祀之没后士民奏行有司春秋致祭　畿志】王稚【正统中为休寜县丞崇儒爱民甚有政声　畿志】郑同【由进士知祁门清慎寛简兴学爱民无赫赫声既去而民益思之　畿志】黄岳【景泰间为绩溪县学训导去记诵之习务明义理士皆知所自励　畿志】皇甫遵道【以儒士擢知歙县严于律己始终不可干以私其政不立异不要民诚意之孚乆而愈深　畿志】龙晋【天顺间徽州知府公谨防恕抚字有方开良堨灌田三千余亩利泽流于民　畿志】陈寓【成化间知休寜县刚明防勤不可干以私民戴之盖如父母　畿志】
　　人物南北朝程灵洗【休寜人侯景之乱保歙黟以拒景梁元帝授以本郡太守华皎之反使招灵洗灵洗斩其使后累功封县公卒赠镇西将军开府仪同三司諡忠壮子文季善骑射多干畧以功累迁新安太守每战常为前锋齐军惮之目为程虎以功累官至都督】唐吴少微【新安人登进士第长安中为晋阳尉与武功富嘉谟友善先是天下文章以徐庾为宗气调益弱独少防嘉谟属词本经学雄迈高丽时人慕之文体一变称为吴富体】汪华【绩溪人少以勇侠闻隋末兵乱以土豪应郡募保据郡境并有宣杭睦婺饶五州建号吴王唐武徳间籍土地兵民纳欵高祖授以总管歙宣杭睦饶婺六州军事歙州刺史封越国公郡人十姓九汪皆华之后】黄芮【歙县人建中初继母洪氏病刲股馈羹而愈贞元中父卒号泣不絶声庐墓终身不舍墓侧产芝及连理木刺史上其事诏旌其门】五代汪台符【歙州人能文章通古今杨吴时徐知诰镇金陵台符上书陈民间利病十余条知诰善之宋齐邱疾其才高使亲信诱台符痛饮推沉石城蚵蚾矶下】查文徽【歙州休寜人仕南唐为中书舍人以平闽功累迁建州节度使官至工部尚书子元方仕为建州判官宋平江南卢绛据歙遣使传檄至建元方斩其使及绛被擒太祖闻元方所为优奬之拜殿中侍御史知泉州】宋魏羽【源人少能属文初仕江南署洪文馆校书郎出为雄逺军判官归宋擢太子中舍累迁户部度支使太宗尝称其有心计真宗时擢礼部侍郎卒赠太尉】张谔【歙县人能文有吏材初仕江南为秘书丞通判鄂州归宋授右賛善大夫累官荆湖江浙等道制置茶盐使卒赠太子太傅子秉举进士累官礼部侍郎枢密直学士】吕文仲【歙州新安人父裕南唐歙州録事叅军文仲在江左举进士入宋累官翰林侍读学士终刑部侍郎集贤学士尝使高丽清洁无所求每高丽使至輙询其出入以君子称之有文集十卷】冯伉【新安人伯父延己父延鲁俱以文学事南唐延鲁官至工部侍郎留守扬州为周世宗所执放还为户部尚书伉归宋与兄仪价并第进士伉文辞清丽尝着平晋颂时人称之累迁殿中侍御史歴典藩郡皆有治迹】谢泌【歙县人举进士歴知数州累官右谏议大夫初在史馆諌修正殿不当用采绘及知福州代还民立去思碑泌知人能荐士每发荐牍必设几置章望阙再拜曰老臣又为陛下得一人后皆至卿相王旦亦其所荐也】俞献可【歙县人以文学知名登进士第歴官御史吏部郎中有能称累官龙图阁待制后为盐铁副使开封府判官子希孟官至殿中侍御史】聂冠卿【歙州新安人五世祖师道杨吴时鸿胪卿冠卿举宋进士累官翰林学士后判昭文馆兼侍读学士每进讲春秋必引尊王黜霸之义以讽冠卿嗜学好古尤工诗有蕲春集十卷弟世卿太常博士通判宣州】俞献卿【献可弟举进士补安丰尉歴补州县累迁三司盐铁判官上言时事谓自天禧以来日侈一日夫巵不盈者漏在下木不茂者蠧在内陛下宜与公卿大夫图议而捄正之真宗嘉其言为除无名之费最后知应天府以刑部侍郎致仕】查道【文徽孙未冠以词业称性慈孝母病思鳜市无鬻者道泣祷于河凿氷得之母疾遂愈端拱初举进士为馆陶尉通判遂州公正清洁真宗时中贤良方正科官至龙图阁待制道性纯厚有犯不校所至务寛恕有集二十卷】查陶【道从兄初仕南唐以明法登科补常州録事叅军入宋歴侍御史判大理寺咸平中迁秘书少监后代杨亿知审刑院子拱之淳化中进士后为都官郎中庆之太子中舍】汪叔詹【歙县人少敏于文累官太常博士寻知鄂州转湖南宪使有惠爱后领湖广江西等路财赋数年总饷称职】魏瓘【羽子为开府叅军持法精审累迁太常少卿知广州筑城疏江后侬智高为冦独广州城坚论功迁工部侍郎集贤学士后以吏部侍郎致仕弟琰授秘书省正字为吏强敏歴知诸州皆有政绩后以司农卿知江寜府召判刑部致仕终卫尉卿】王舜举【祁门人举进士通判信州时清溪洞方腊反舜举伏兵大破之授朝请大夫直秘阁赐赉甚厚寻除江东提刑卒赠太中大夫】程迈【黟人仕为显谟阁直学士尝因使过其乡民有讼田者二十年不决迈阅其牍问讼者年几何曰六十六迈曰尔斋劵乃庆歴三年时方七嵗安得妻财置产讼者叹服】程惟象【婺源人以占算防天下言人贵贱祸福皆预定自号三灵山人英宗在潜邸惟象尝语人曰后当为太平真主及即位赐以御书】黄葆光【黟人少刻意于学赐进士累官侍御史奏蔡京开僣拟之路安置昭州京致仕召为职方员外郎改知处州殁之夕家未有绘象索之民间得百余本】洪中孚【休寜人为成都县簿雕门蛮叛蜀帅以属中孚中孚亲呼酋长谕以祸福令自归服人谓其胆大于身后以龙图阁待制致仕】詹惠明【婺源人熙寜间父坐事当死惠明诣郡求代罪曰无以报罔极恩有二弟足以养母愿以身代父死遂坐府门以火艾灼顶明日趋庭断右耳血出淋漓郡守骇之以状闻诏减父罪赐惠明钱帛】王汝舟【婺源人以风节自持所不合不降词色熙寜中知舒城嵗荐饥推行荒政多所全活后知南劒州治行为诸郡第一】罗汝楫【歙县人登进士第累官刑部员外郎高宗时为御史迁起居郎兼侍讲上问或曰春秋有贬而无褒是否对曰春秋上法天道春生秋杀若贬而不褒是天道不具矣后迁吏部尚书终龙图阁直学士】汪藻【婺源人崇宁初进士累官显谟阁学士尝知徽州人以为荣绍兴中为翰林学士晚年诗文益竒自号龙溪所着有龙溪集】凌唐佐【休寜人元符进士知夏津县徃决河北疑狱得其情时夏津亢旱及唐佐归雨随至人号为县令雨建炎初知应天府南京陷刘豫因使为守唐佐密疏其虚实告于朝事泄被捕唐佐见豫责以大义为豫害事闻赠徽猷阁待制】胡舜陟【绩溪人大观中进士歴州县官为监察御史建炎中以集贤殿修撰知庐州时淮西诸郡多盗惟庐晏然民为立生祠事之后迁夀庐等州镇抚使】朱弁【徽州婺源人弱冠入太学建炎初议遣使问安两宫弁奋身自献诏借吉州团练使至云中见尼玛哈説甚切尼玛哈不听弁复与书言用兵讲和利害甚悉而守节不屈后和议成弁得归转奉议郎所着有聘游集书解】金安节【休寜人日记千言博洽经史宣和中进士调新建主簿绍兴初累官至吏部侍郎权尚书兼侍读尝拒秦桧排渊觌坚如金石孤立无党死生祸福曽不一动其心所着有文集三十卷奏议表疏周易解】汪若海【歙人未冠入太学靖康初以金人侵扰诏求知兵者若海应诏又上书枢密曹辅请立康王为大元帅拥兵镇抚河北及二帝北行走谒康王于济州请即位以图中兴累官江南经制使后以直秘阁知江州】卢臣中【黟人为右正言后高宗南渡金骑迫近御舟臣中叱退之失脚坠水明日复召左右始奏其事亟使没人拯之拱立如生帝悯其忠赠右谏议大夫】赵善璙【歙县人宋宗室少苦学登第为徳清县簿尝谓士大夫涖官临民不明九章则无以断疑后除大理评事累官尚书郎有自警编行世】朱安国【休寜人歴迁广东经畧安抚使能捕剧盗威镇一方后进直徽猷阁学士知寜国府】祝确【歙人朱熹外租淳厚孝谨亲丧庐墓一兄一弟先后死熙河不惮万里徒步以归其丧所舍輙悲号上食如礼夜寝柩旁不忍暂去亲旧有尽室病卧者确每旦携粥药徧饮食之日以为常凡遇贫乏輙倾财予之无吝色人多高其行云】汪文振【休寜人为浙西提举时蝗旱民饥县督逋监锢文振録囚夜至华亭得四百余人悉释去令待秋偿民籍以活焉】程大昌【休寜人十嵗能属文绍兴中进士歴知数州以龙图阁直学士致仕大昌笃学于古今事靡不考究所着有禹贡论易原雍録易老通言攷古编演繁露北边备对又为山川地理图就经筵进呈】朱松【婺源人举进士为尤溪尉知饶州松有俊才为文汪洋放肆不见涯涘后取六经子史读之以求天下兴亡理乱之变又闻河洛之学得圣贤不传之义乃日诵大学中庸用力于致知诚意之地自谓褊急害道因取佩韦之义名韦斋】曹矩【休寜人少以纯孝闻累迁左屯田郎中焚黄之夕芝生墓上诏以所居为忠孝乡孝芝里】罗愿【汝楫子兄颢吁颉颂弟颒皆有文愿博学好古法秦汉为词章高雅精链朱熹特称重之有小集十卷尔雅翼二十卷累官知鄂州有善政】朱熹【松子天资粹美读书务躬行实践绍兴中举进士主泉州同安簿累迁焕章阁待制侍读领鸿庆宫祠熹初从刘子羽居崇安后从延平李侗学复徧交当世有识之士遂得圣道之宗平昔著述有诸经传解四书集注及编通鉴纲目小学楚辞等书后世学者宗师之自絶学以来集诸儒之大成发先圣之秘蕴熹一人而已卒諡曰文追封徽国公从祀孔子庙庭】汪勃【黟人以端明殿学士致仕归乡里嵗每新陈未接之际必损价出谷旁郡皆赖之子作砺太常寺簿孙义和侍御史义端给事中】程叔达【黟人嗜学至老不倦第进士典湖学后以论时弊擢为御史赈济二浙甚有劳绩除右正言迁左司谏累官华文阁直学士卒諡庄节所着有玉堂等集】邱濬【黟人歴官殿中丞因读易悟损益二卦能通数知未来兴废尝语家人曰吾夀终九九后果八十一卒】汪必达【黟人官至太常主簿知峡州尝知旌徳县有父子讼于庭必达曰父子至恩忍以私家语言闻官乎令吏授父以杖笞其子已而感悟父子如初】吕午【歙县人嘉定中进士累官监察御史纠正官邪不顾忌触秉国者欲疎之迁浙东提刑复入为御史兼崇政殿説书迁起居即以论諌切直名卒赠华文阁学士】王炎【歙县人为潭州教授以荐知湖州灾初着易解未竟而病笃夜分祝天曰愿须臾无死以成此书果如其言】汪纲【勃曽孙以祖任入官淳熙中调镇江司户歴知平阳金坛弋阳兰溪太平六县及高邮军所至有政绩理宗时累官户部侍郎致仕纲学有本原多闻博记兵农医卜隂阳律歴诸书靡不研究机神明鋭遇事立决尤长于论事所着有恕斋集】程崇【歙县人登淳祐第歴大理寺丞出守台州抑絶权豪甚有政声府治后山有猿精尝出为妖怪崇至潜伏不见后官至将作监】程元岳【歙县人寳祐登第除宗学博士歴迁殿中侍御史工部侍郎以清介自持尝弹撃奸相宦寺无所畏屈】程元鳯【歙县人绍定中礼部第一歴监察御史右正言兼侍读后拜右丞相兼枢密使御书清忠儒硕昭光六字褒之进封吉国公卒赠少师所着有讷斋集】程卓【休寜人淳熙中试礼部第一迁刑部郎中尝使金议论不屈金人惮之后知泉州民为立祠寻召同知枢密院事】程珌【休寜人绍熙中进士授昌化主簿累官权吏部尚书拜翰林院学士立朝刚正风裁凛然进封新安郡侯以端明殿学士致仕卒珌居家常平粜以济人凡有利于众者必尽心焉所着有洺水集】吕沆【午子以恩补将仕郎端平中授黄岩主簿知于潜县通判婺州皆有善政彗星见沆请罢公田还民大忤贾似道意与云台观起知兴国军及全州皆不赴徳祐初召赴行在沆不复出卒年八十一】胡方平【徽州婺源人学精于易初饶州徳兴沈贵寳受易于董梦程梦程受朱文公之易于黄榦而方平尝从贵寳梦程学得文公源委之正尝注易学啓蒙通释】胡一桂【方平子幼颖悟好读书受父易学景定中年十八领乡荐试礼部不第退而讲学逺近师之号双湖先生所着有周易本义附録纂疏本义启防翼传诸子诗传附録纂疏十七史纂】元胡炳文【婺源人元初为信州书院山长再调兰溪州学正炳文笃志朱子之学诸子百氏医卜等书靡不推究所着有四书通易本义通释春秋集解礼书纂述又有大学指掌图四书辩疑五经会义尔雅韵语云峰笔记世称云峰先生卒諡文通】程文【徽州人平生介然自持不茍务造请居穷守约以鑚研六艺防绎百家为文明洁而精深与陈旅相伯仲年逾六十始擢国史编修官调国子助教寻拜南台监察御史迁礼部员外郎间奉使江南客死钱塘自号黟南生有遗藳三十八卷】程复心【婺源人自幼沈潜理学会辅氏黄氏之説而折衷之章为之圔图为之説书成名曰四书章图总要仕元为徽州路教授后以母老辞归】陈栎【休寜人性刚正孝友三嵗祖母吴氏口授孝经论语輙成诵五嵗涉猎经史十五乡人皆师之遂致力圣贤之学涵濡玩索贯穿古今着四书发明书传纂疏礼记集义等书延祐初试乡闱中选乃不复赴礼部教授于家不出门户者数十年栎所居堂曰定宇其徒因称定宇先生】倪士毅【休寜人潜心求道尝学于陈栎朱敬舆所着有四书辑释】汪泽民【藻七世孙少警悟力学长通诸经歴数郡通判所至人服其明后以礼部尚书致仕退居宣州值长枪军来冦或劝其去泽民曰我故受国厚恩临危爱死岂臣子之节耶叅画战守之防及城陷贼诱之降大骂不屈被害】汪克寛【祁门人少颖敏力学元举于乡不第遂隠居教授邻郡学者皆宗师之号环谷先生所着有春秋纂疏纲目考异】吴讷【休寜人父礼元静江府经歴常从収五溪蛮洞讷学兵法习骑射授建徳路判官兼义兵万户守徽州随元帅阿鲁辉退屯浙西扎溪战败不屈引刀自刎尝于龙爪石题一聫云怪石有痕龙已去落花无主鸟空啼】郑玉【歙县人博究六经尤邃春秋教授于乡至正间征不起日以著述为事本朝兵至守将欲致之玉曰吾既不得慷慨杀身以励风俗犹当从容就死以全节义明日具衣冠自缢而死】本朝赵汸【休寜人尝授业于九江黄楚望究心于春秋作春秋属辞以着圣人笔削之防又作春秋集以明圣人经世之志着左氏补注十卷师説三卷以为学者用力之阶本朝洪武初与修元史】詹同【新安人颖悟好学元奎章阁学士虞集见之曰才子也以其弟槃之子妻之举茂才异等为郴州路儒学正遇乱家黄州归附本朝授国子博士累迁学士承防兼吏部尚书致仕】朱升【休寜人师同郡陈栎博洽羣书隠居石门本朝王师下徽州被召数承顾问授翰林学士洪武二年以老疾致仕终于家所着有易诗书周官仪礼礼记四书孝经小学旁注及书补正辑注】程通【绩溪人洪武乙丑举乡贡官至辽府长史靖难初上封事数千言后械系至京而死　畿志】王俊得【黟县人永乐中进士拜监察御史刚正有守陞河南按察司副使賛理边务进河南左布政使卒于官】胡永成【歙县人少负才气擢工部主事陞四川按察使副使有清操寻陞广西右叅政致仕卒】汪景明【黟县人永乐中进士选为庶吉士歴监察御史巡歴有能声陞湖广布政司叅议卒于官】庄观【歙县人英敏笃学歴官国子学正荐陞陜西按察司佥事提督学校有方进陞本司副使致仕卒】杨寜【父孟潜钱塘人为徽州府教授因家焉寜宣徳进士歴官刑部主事郎中听讼明决正统初征麓川命理军务以功陞本部右侍郎后巡抚江西未几召为礼部尚书以疾转南京刑部致仕卒】程思温【婺源人正统间进士授中书舍人进礼部员外郎以清慎着闻己巳之变死于难景泰癸酉追赠更録用其子　畿志】汪囘显【祁门人正统间进士授户部主事己巳也先犯边督刍饷于畿甸奏行劝借赈恤之令人得苏息景泰初监运懐来永寜军饷备尝险阻明年买牛具于河南转送大同给济军民耕种于时饿莩塞路奏发廪赈恤全活甚众又教民掘蕨为粉以疗饥民立祠祀之又尝使西蜀覈实盐井奏除冗课十余万后歴知广惠二府政尚寛厚不任刑罚以老致仕归畿志】程信【休寜人正统间壬戌以河间卫籍登进士建议设两京提学御史累官兵部尚书掌】
　　【两京兵政征伐俱有成绩谟谋献纳实兼文武云卒赠太子太保諡襄毅　志畧】汪溥【绩溪人举乡贡授苏州知州兴学教士课农足民有龙池河壅塞为患忽自东注粟有一本数穗蝗自灭禾大熟人谓过鲁防之异政秩满民赴阙留诏陞从四品再任以慰民望擢广西庆逺知府歴按察副使所在有政绩卒于官夷民莫不流涕　畿志】程敏政【襄毅公信之子也幼以神童荐弱冠进士及第授翰林编修歴侍讲学士与修英宗宪宗实録时诏议孔庙从祀诸贤敏政上疏请大正祀典言虽未行而学识见之矣以浮言致仕后复召还迁太常卿掌院事卒年五十五赠礼部尚书赐葬祭　畿志】汪舜民【婺源人成化间进士授行人拜御史以忤权贵谪官后至都御史平生以文学名　畿志】胡富【绩溪人成化戊戌进士累官至户部尚书老成慎密卒諡康惠　畿志】庄英【歙县人举乡贡授夏邑教谕擢广昌知县适闻冦入境挺身捍御遂遇害事闻赠建昌通判録其子为大学士　畿志】汪奎【婺源人举进士由知县擢御史正徳间同台谏疏言宦官弄权廷扑几死谪通判后官至御史以疾卒　南畿志】洪逺【歙县人累官至工部尚书直谅有为卒諡恭靖　畿志】汪循【休寜人举进士两为县令民皆有去思擢判顺天时逆瑾擅权循一月三抗疏于朝请裁革中官及上内修外攘十防言剀切为瑾所忌罢职瑾诛再召弗起　畿志】戴铣【婺源人举进士授给事中正徳初逆瑾擅权诜同六科言阉官害事乃传防命廷杖落职竟以疾卒　畿志】唐泽【歙县人举进士任平乡知县筑河堤八十里擢福建副使有勦贼功官至副都御史巡抚甘肃处哈密土鲁畨各得効顺以病乞归卒于凉州畿志】唐臯【歙人正徳甲戍进士及第第一授翰林院修撰修武宗实録成进侍讲学士卒于官畿志】
　　列女章氏二女【歙县人章顶之女也母程氏与二女登山采桑母为虎所攫二女号呼搏虎虎遂弃去母得免唐刺史刘賛嘉之蠲其户役改所居合阳乡为孝女乡】程氏女【歙人年十七值兵乱父母谓曰傥为兵所执柰何曰脱有不可当死拒之已而遇贼胁之以刃女骂不絶口遂被害】潘氏【婺源人汪琰妻年二十八而琰卒潘誓不他适以其夫从兄子元圭为后元圭时甫三嵗鞠之若己出潘氏卒年六十二元圭之子良垕有子燕山燕山卒妻李氏年二十四无子乃守志自誓燕山兄子惟徳娶俞氏惟徳早死二子甚幼俞守节不堕家业故人贤汪氏之门而称曰三节】余氏【绩溪人许徳仁妻夫亡抚孤里人高姓者求婚不听而怒中以他事余诉不得免乃诣阙陈情事下法司抵高罪时称其贤畿志】王氏【绩溪人冯永保妻夫遘疾刲股和粥以进且祈以身代夫卒誓死不二有欲夺其志者或托媒以探其意王大笑曰禽兽之行吾岂为乎卒年八十余　畿志】胡氏【绩溪章徳俊妻夫亡守节事闻旌表　畿志】方氏【婺源胡亨华妻嫁未几而夫卒及嘱工为虚圹于右去容饰孝事其姑一日告夫墓曰吾事毕矣归自缢而死　畿志】俞氏【婺源人鲍叔用妻夫亡守节不渝事闻旌表畿志】孙希贤妻程氏【休寜人年二十一而寡励志抚孤卒年六十二希贤侄英徳亦早卒其妻汪氏年二十八无子誓死不二时号双节　畿志】程氏【休寜汪道夫妻生二子夫卒未几而二子继卒独奉舅姑其父与弟逼使再醮遂自经而死　畿志】汪氏【休寜人金希佑妻夫亡守节受旌　畿志】程烈女【婺源人已嫁归寜里有强暴欲私其母女大骂强暴怒殴杀之复以危言惧其母令勿泄时郡防前夜有闻悲号如怨诉者太守孙遇疑之未几御史行郡询其畧令遇鞠治强暴伏罪乃为文以祭之　畿志】陈氏【程克良妻祁门人夫亡守节后事闻旌表　畿志】张氏【婺源人胡某妻也少贞洁知书年十六而嫁未几夫亡或欲娶之乃啮指书衣自刎而死　畿志】汪氏【黟县韩文炳妻夫亡守节事闻旌表　畿志】张友妻【洪氏歙人夫死预治茔誓必同穴姑怜其早寡无子欲嫁之不听乃隂纳富人聘至期迫之洪曰嫁不辞当与夫别乃造夫墓恸哭而归拜姑告别入室闭门自缢而死　畿志】许氏【歙县江务本妻夫亡守节不二事闻旌表　畿志】吴氏【歙人在室而姑殁即服丧行妇礼寻夫殁二十五守节不渝抚幼孤殡四世以下诸丧后以夀卒　畿志】洪氏【刘昌妻歙人年二十而寡妾春香色美昌父欲嫁之春香不从自缢死洪怜之絶谷十日亦死　畿志】汪氏女【婺源人许聘邑人叶天彛未归而天彛卒女闻讣即易服徃夫家誓死不二嘉靖十二年奏闻旌表　畿志】
　　仙释许宣平【歙县人唐景阳中隠于城阳山南坞絶粒不食顔如四十许人行及奔马时负薪买于市尝独吟曰负薪朝出卖沽酒日西归借问家何处穿云入翠微李白入山寻之不见乃题其庵以归是冬庵为火所焚遂不见复百余年至咸通七年有采樵者见之南山石上】聂师道【歙县人少学道得服松脂法乃登绩溪百丈山采芝后诣南岳招仙观闻蔡真人旧隠去洞灵源不逺乃辟谷七日独徃遇老父问所从来因折草与之师道咀之味甘自是精健毎入山虎豹见之皆驯伏号问政先生一日谓其徒曰我为仙官所召语讫而逝及敛棺有声视之若蝉蜕然后有自豫章来者见之于道】郑全福【浮梁人梁开成中游猎深入穷谷暮有老人导游新安灵岩诸洞及出有鹿引上山半坡遂结茅修链焉后年百余嵗语门人曰必我浮梁白水乡及卒弟子舁至夕阳岭上觉棺空发之唯履杖而已】何令通【南唐时为国师言牛头山不利谪休寜来芙蓉峰更名慕真一坐四十年豁然大悟宋天禧中一旦正席趺坐忽心火自灼顷刻而化其徒収舍利为塔之】雪山【唐歙县人少时遇盛夏輙暮伏草莽中以身施蚊蚋者二十年始住休寜普满寺自号觉庵及坐灭荼毗顶骨不壊得舍利数十粒所着有池阳百问】永素【祁门人宋绍兴中居柏山院日诵华严经后住严州乌龙山嵗乆仍囘柏山一日沐浴升堂説法作偈言讫而逝荼毗舍利满盘】












　　明一统志卷十六
&lt;史部,地理类,总志之属,明一统志&gt;
　　钦定四库全书
　　明一统志卷十七
　　明　李贤等　撰
　　广徳州【东至浙江湖州府长兴县界三十里西至寜国府宣城县界一百里南至湖州府安吉县界六十里北至应天府溧阳县界七十里自州治至南京五百里至京师三千七百五十五里】
  </div>
  <div class="pagination">
   <a href="明一统志_page7.html">
    上一页
   </a>
   <span>
    ...
   </span>
   <a href="明一统志_page3.html">
    3
   </a>
   <a href="明一统志_page4.html">
    4
   </a>
   <a href="明一统志_page5.html">
    5
   </a>
   <a href="明一统志_page6.html">
    6
   </a>
   <a href="明一统志_page7.html">
    7
   </a>
   <span class="current-page">
    8
   </span>
   <a href="明一统志_page9.html">
    9
   </a>
   <a href="明一统志_page10.html">
    10
   </a>
   <a href="明一统志_page11.html">
    11
   </a>
   <a href="明一统志_page12.html">
    12
   </a>
   <a href="明一统志_page13.html">
    13
   </a>
   <span>
    ...
   </span>
   <a href="明一统志_page9.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
