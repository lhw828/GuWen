<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 21 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/GuWen/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/GuWen/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/GuWen/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/GuWen/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/GuWen/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/GuWen/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/GuWen/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/GuWen/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/GuWen/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/GuWen/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/GuWen/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 21 页/共 66 页
  </h1>
  <div class="content">
   明一统志卷三十八
&lt;史部,地理类,总志之属,明一统志&gt;
　　钦定四库全书
　　明一统志卷三十九
　　明　李贤等　撰
　　嘉兴府【东至直隶松江府华亭县界五十里西至杭州府仁和县界一百里南至海八十三里北至直隶苏州府吴江县界二十七里自府治至南京七百三十八里至京师四千一百里粮六十一万八千石零】
　　建置沿革禹贡扬州之域天文斗分野春秋时地名长水又名檇李初为吴越分境后为越境鲁定公时越败吴于檇李即此战国时属楚秦为防稽郡地汉因之东汉属吴郡三国吴于此置嘉禾县后改嘉兴晋以后因之隋废嘉兴海盐二县以其地属苏州唐复置仍属苏州后属杭州五代时钱氏奏置秀州治嘉兴县宋属浙西路政和间名为嘉禾郡庆元初陞州为嘉兴府元置嘉兴路本朝复为嘉兴府领县七嘉兴县【附郭秦为由拳县地属防稽郡东汉属吴郡孙吴以嘉禾生改置嘉禾县后改嘉兴县隋废入吴县唐武徳中复置属苏州寻省贞观中复置五代时属杭州后于此置秀州宋属嘉兴府元仍旧本朝因之编户三百八十里】秀水县【附郭本吴嘉兴县地本朝宣徳四年析置秀水县治府城内西北隅编户二百三十五里】嘉善县【在府城东三十六里本嘉兴县东境本朝宣徳五年析置嘉善县治魏塘镇编户二百四里】海盐县【在府城东南八十里秦析吴县地置海盐县属防稽郡西汉因之王莽改曰展武县后陷为湖移治武原乡改为武原县东汉复为海盐属吴郡又改故邑县晋复为海盐陈省人盐官县唐复置五代晋时属秀州宋初仍旧后属嘉兴府元陞为州本朝仍为县编户一百六十一里】平湖县【在府城东五十四里本汉故邑县地后为海盐县东北境本朝宣徳五年析置平湖县治当湖市编户一百一十四里】崇徳县【在府城西南九十里本嘉兴县地五代晋时吴越析嘉兴之义和市及崇徳七乡置为县属秀州宋初因之后属嘉兴府元陞为州本朝仍为县编户二百一十三里】桐乡县【在府城西六十里本崇徳县地宣徳五年割崇徳之梧桐八乡建为县编户一百七十九里】
　　郡名檇李【古地名】嘉禾【宋名】
　　形胜江东一都防【汉志吴东有海盐章山之铜三江五湖之利江东一都防也】旁接三江【旧志介二大府旁接三江】负海控江【防浦河记负海控江土为上腴鱼盐之饶版图之盛视他邑不若也】海滨广斥盐田相望【吴郡记】泽国佳致【嘉禾志序】全吴腴壤【唐李澣嘉兴屯田政绩记全吴在扬州之域最大嘉兴在全吴之壤最腴故嘉禾一穰江淮为之康嘉禾一歉江淮为之俭】居山泽之介【图志吴越多山而湖泽渐其下崇徳居山泽之介孔道四出】左杭右苏负海控湖【元嘉兴路总管府记】襟溪带湖四望如砥【元赵孟頫天寜寺记】大海环其东南震泽汇其西北【郡志】
　　风俗慕文儒勤农务【古图经云罕习军旅尤慕文儒不忧冻馁颇勤农务】风俗淳秀【旧志土膏沃饶风俗淳秀文贤人物之盛前后相望百工众技与苏杭等】信巫鬼重淫祀【隋书地理志】素诱鱼盐之利【宋嘉兴知县题名记云地富稻秫民素诱于鱼盐之利故牒诉为多】人性柔慧【宋志人性柔慧尚浮屠之教俗奢靡而厚于滋味】民俗殷富【元天寜寺记】
　　山川瓶山【在府治东北髙三丈广十亩余千户所及民居环绕其麓相传宋时清酒务在此其罂缶所弃积久成山又嘉善县南亦有此山】五台山【在府治西北山东南有宋秀王祠西南有木纹观音殿以石刻法华等经列为阙凡十二间及立东西二塔建炎兵火后石经独存】胥山【在府城东南三十里本名张山昔伍子胥伐越经营于此后人因改今名并立祠宋张尧同诗马革浮尸去君王太忍人此山空庙貌何以劝忠臣山左有石势欲趋水右有吴山磨劒石乡人陈氏者尝凿室读书名胥山书堂游览者多留题】秦住山【在海盐县南一十八里世传秦始皇东游尝登此山故名晋乐资九州志云县有秦迳山秦始皇迳此美人死于山下山之东海口有巫子山】丰山【在海盐县西南一十八里有石室室东南有九毋内多蜂虿蛇虺不可近旧传秦始皇尝屯兵此山】白塔山【在海盐县东南二十里海中山有白塔因名山下旧有港通鲁浦曰白塔潭海舟多泊焉唐至徳初有人于此山沙渚上得一桃核片可以贮升米】望虞山【在海盐县东南二十二里以隔海望防稽上虞县故名】横山【在海盐县西南三十里唐顾况居此县令刘长卿过横山顾山人诗秪见山相掩谁言路尚通人来千嶂外犬吠百花中细草香含雨垂杨间弄风却寻樵迳去惆怅绿溪东】石帆山【在海盐县西南三十余里海中石帆之东有鹰窠项山】长墙山【在海盐县南三十五里秦始皇东游尝登此山望海以山形孤耸望若堵墙故名】泊橹山【在海盐县南三十五里舆地志秦始皇东游潮渡海泊橹于此】金粟山【在海盐县西南三十五里以其周回六里又名六里山吴地志有石篆书三十八字天册元年刻碑上有广惠禅寺内有舍晖堂】夹山【在海盐县西南三十五里旧经云山居金牛金粟二山之间因名】青山【在海盐县西南三十五里若形为澉浦镇之主山山颠今置烽堠】葫芦山【在海盐县西南三十五里海中潮汐消长此山如葫芦出没之状因名】紫云山【在海盐县西南三十六里相传唐建中间有村女出耕紫云常覆其上因名】邵湾山【在海盐县西南三十六里】黄山【在海盐县西南三十六里近有髙王山与此相接】汤山【在海盐县东北三十六里宋绍熙间县令李养直置丛塜于山以溺海之尸今置烽堠于其上】麂山【在海盐县西南四十里永安湖侧以形似名】车山【在海盐县东北四十里山形如车近此数里有晕顶山】凤凰山【在海盐县西南四十五里与窦家山小山泽山飏山相近俱列峙于澉浦镇之西南】半湖山【在海盐县西南四十五里与沈氏山近列于澉浦镇之东北】马鞍山【在海盐县西南四十五里近有若山杨山及碧里山与此山俱在澉浦山西北五六里】月山【在海盐县西南四十五里与小山相接去澉浦镇西三里其在镇南五里曰葛毋山在镇东六里曰篠山苍翠相望】荆山【在海盐县西南四十五里占宋安湖之胜上有悟空寺】庙山【在海盐县西南四十五里地名□头上有□王庙】石屋山【在海盐县西南四十五里山顶有垒如屋之状因名】鸡笼山【在海盐县西南四十六里以形似名去澉浦西南六里】龙尾山【在海盐县东北四十七里以形似名】金牛山【在海盐县西南五十里吴地志云昔有牛粪全村民臯伯通与弟随之牛穴此山而入二兄弟凿山欲入山頽同死穴中故又名防骸山】独山【在海盐县东北五十四里不与诸山相接上置烽堠以防海宼旧又置盐塲于此】沈山【在海盐县西南六十里图经宋临海太守沈景于此因名唐大顺中割其地归杭州今沈山即海寜县硖石镇之东山】陈山【在崇徳县西北三十里昔有陈氏居此故名】山【在崇徳县西北保宁石门二乡之界山有浮图】祐山【在平湖县东南二十里旧有秦小娘神祠小娘相传晋人也】故邑山【在平湖县东南二十七里山下有城唐志云旧县治盖汉安帝时海盐县沦陷为湖移治此后县治复徙于马嘷城】雅山【在平湖县南二十七里山多怪石俗呼为惹山】观山【在平湖县东南二十八里一名官山其南一里又有髙公山】苦竹山【在平湖县东南二十九里上有天妃宫】蒲山【在平湖县东南三十里海边近又有菜荠山亦濒于海】龙湫山【在平湖县东南三十里一名陈山山有龙湫山椒有大石盘陀歳三月十八日吴之阳山及此山多云雾晦防雷雨之变俗传为白龙君以是日生于阳山而归藏其母于此故建祠若有祷必先酧酒石上有物蜿蜒即见宋时祷雨屡应累封龙神为广惠渊灵侯名其庙曰显济】甑山【在桐乡县北一十七里山形如甑】殳山【在桐乡县东南三十五里昔有道士殳基居学道尸解于此故名山有两峯其东峯号史山宋张尧同诗丹灶功成后寥寥掩石扉但闻蝉已蜕不见鹤来归】谈家岭【在海盐县西南四十二里与杭州海寜县分境】走马冈【在崇徳县东北四十九里永新乡其地有官窑相传正吴越分疆之地今有走马冈及洗马池】穿山洞【在长墙山下临海有石岩如洞】海【在海盐县东二里旧去县五里有冈一十八为海潮之限漂荡日久遂不复存自元以来为石塘南北计四千八百丈本朝歳加修筑海岸与寜波绍兴二府相对深夜籁寂时鸡犬之声相闻】天星湖【在府治东北一名天心湖中水草不生其水虽大旱不竭旧传秦始皇发囚所掘张尧同诗拍岸浮春渌菰蒲四逺生网罗人不到鱼鸟亦忘情】滮湖【在府城东南二里一名马塲湖宋张尧同诗有四境田相接烟澜自弥之句】鸳鸯湖【在府城南三里一名南湖湖中多鸳鸯或云以其东西两湖相接如鸳鸯故名宋从事郎闻人滋当为南湖草堂记云檇李泽国也东南皆陂湖而南湖尤大稽其故履当有百二十顷】相湖【在府城东北九里昔有相姓者居此湖之滨故俗名相家湖】鹤湖【在嘉善县西北三十里其中多莼菜芦苇风景幽胜或云旧尝产鹤故名】分湖【在嘉善县西北三十六里其半为吴江县地故名其中产巨蟹风味殊絶】天僊湖【在海盐县西九里与贲横诸湖相通】贲湖【在海盐县西三十里一名宋坡湖周围四十余里南与黄道彭墩二湖相通】横湖【在海盐县西三十五里周围六里】鸬鷀湖【在海盐县西南四十里周围四十余里】永安湖【在海盐县南四十五里溉田甚广湖中之税均于田上是以税颇重而无旱患久雨水弥漫则东南入于海】上谷湖【在海盐县西六十里水通贲横等湖】当湖【在平湖县治东周围四十余里吴地志王莽改海盐县为展武县后陷为湖亢旱水涸髣髴见其街陌遗迹旧有白沃史君庙相传陷为湖时史君乘马走不及将鞭围得湖东北角一片遂不没后立庙焉】东泖【在平湖县东北三十里相接松江界】运河【在府城西旧志隋大业中开江南河自京口至余杭八百余里拟通龙舟唐白居易诗平湖七百里沃壤两三州谓此】穆溪【在府城东北四里水接上谷湖入太湖水中多龙骨张尧同诗静练明田外源流笠泽通不因逢歳旱谁识济时功】芝溪【在府城西北五里】韭溪【在府城内即南湖之支流经城而达北运河者是也旧志在府城南八里按川渎记云太湖东通嘉兴韭溪水今按运河西北接太湖则当云东南通韭溪为是】双溪【在府城东一十里舟之达于松江者皆由此溪有桥跨于溪上名曰双溪桥】钱溪【在府城西北二十五里相传旧有富室钱氏居其上因名】麻溪【在府城西北三十里水通太湖】清溪【在平湖县东南一十四里】茜溪【在嘉善县北一十二里旧传其地尝出茜草故名】秦溪【在海盐县西南三十六里水通丰山港接运河法喜寺旧有石碑刻秦溪二字】语溪【在崇徳县东南一名语儿中泾又名沙渚塘在吴越时为吴栖兵之地】车溪【在崇徳县东北三十六里南北相距二十余里流入太湖】白龙潭【在府城西南四里有白龙穴此风涛间作辄飘溺舟楫居人作三塔以镇之宋淳熙初歳大旱知县李时习用搅龙法求之雨即应傍有景徳寺张尧同诗呼吸风云合飞潜自有时只愁潭水浅头角被人窥】螺潭【在府城南五里相传旧有白色细螺生其中故名潭之西有庙】九斤潭【在府城东北思贤郷南接天荒许家二荡】横浦【在海盐县东二里东北通故邑西通贲湖南入于海】蓝田浦【在海盐县南三里浦上有蓝田庙宋咸平中知县鲁宗道重间以通海潮入运河又名鲁公浦】乍浦【在海盐县东北三十五里其水旧自官河入于海元至正间畨舶皆萃于此本朝洪武中筑城浦上以备御焉】澉浦【在海盐县南三十六里水经云谷水于县出为澉浦以通巨海晋光熙初尝有三毛人集于此盖泛于风也元至元间宣慰杨耐翁居此搆屋招集海商居民质易遂成聚落洪武中亦筑城浦上】芦沥浦【在海盐县东北七十里宋元祐中提刑罗适于此浦掘得古尼寺碑移置松江白牛寺今浦有盐塲】天荒荡【在府城东北思贤乡南接许家西接毛头菜花等荡皆有菱芡之利】和尚荡【在府城西北二十八里以形似名】祥符荡【在嘉善县北二十四里中产荷芰防防巨鰕民食其利旧为祥符之产故名】查家荡【在嘉善县东北三十六里其中多产蒲苇芟荷夏月莲盛开红白交映居民以为游览之所】许巷荡【在嘉善县西北三十六里波流澄澈洞见水族傍多良田旱歳民咸资其灌溉】育徳井【在府学前上有亭亦名育徳盖取蒙泉育徳之义】灵光井【在嘉兴县精严寺本晋徐恬之别业因夜发光遂舍为寺成帝赐名灵光】云门井【在嘉兴县兜率寺宋僧文偃为云门祖师尝居此寺因名】葛仙井【在嘉兴县天庆观世传东偏一井歳有丹浮起今不复见矣】墅泉井【在嘉善县西北三十里井久湮塞本朝正统间居民偶凿得之味甚清冽】淡井【在海盐县天寜寺南邑中水多咸惟此水淡故名】幽澜泉【在嘉善县东二里景徳寺旧名景徳泉煑茶无滓世以为惠山之次本朝顾孟时诗秀水东流入魏塘渟谁凿近禅房煑来茗碗清无滓分出花渠细有香】柏泉【在海盐县治泉上有柏树因名】金鱼池【在府治西北二里唐刺史丁延贽养金鲫鱼于此后为放生池兵厨有金鱼月波酒名取于此】青白池【在府城东三里东塔寺遇水溢则有青白二色之异】山月池【在平湖县东徳藏寺后傍有土山故名】玉泉池【在平湖县大乘寺其泉汪洋澄澈故名】净池【在嘉善县北二十四里陶庄池不生杂草故名】车沟【在府城西北七十三里其流与乌程县水相合入震泽】横塘【在府城东南五里旧志自滮湖转马塘庙而上南至海盐县谓之横塘唐刘长卿诗家在横塘曲是也】长水塘【在府城南六里长五十余里春秋时称嘉兴之地为长水者以此旧志秦始皇东游至长水闻土人謡曰水市出天子乃从此过见人乘舟交易应其謡】练浦塘【在府城南二十五里通横塘长水塘世传吴王练兵之所故名】伍子塘【在嘉善县治西南接胥山为伍子胥经营伐越之地】防海塘【在海盐县东二里一名太平塘宋置长一百七十余里元至元间县尹顾泳复修之本朝洪武初易之以石永乐中重修】招宝塘【在海盐县西南二十五里宋淳化初开隄路长四十里】杉青堰【在府城东北四里其旁有闸置巡检司】马塘堰【在府城南七里秦始皇东游至此遏水为堰以厌水市之謡堰成斩马以祭故名】学秀堰【在府城西南九里旧名学绣后讹今名上有塔】死亭湾【在府城西四里汉朱买臣贫时其妻求他适及买臣衣锦还乡妻自愧死于此因名】王江泾【在府城北二十七里旧传有钜姓王氏江氏居此今有王江泾市】清风泾【在嘉善县东北二十四里旧名白牛泾即宋陈舜俞跨白牛往来之所后人名曰清风泾】
　　土产绫【各县出】盐　石首鱼　蝤蛑　白蚬【俱海盐县出】水母【海盐平湖二县出】蟹【嘉兴县分湖出者佳】黄雀【崇徳县出】罂粟【各县俱出】吴茱萸【各县出】
　　公署海寜衞【在海盐县治西本朝洪武十七年建】守御嘉兴千户所【在府治北洪武九年建隶苏州衞】守御澈浦千户所【在海盐县南三十六里】守御乍浦千户所【在海盐县东北三十六里俱洪武十九年建隶海寜衞】
　　学校嘉兴府学【在府治西北宋绍兴中建本朝正统八年重修】嘉兴县学【在府治西南二里宋咸淳中建本朝洪武间重脩】秀水县学【在府治西宣徳七年建】嘉善县学【在县治西宣徳五年建】海盐县学【在县治西南元元贞中建本朝洪武中重脩】平湖县学【在县治东宣徳五年建】崇徳县学【在县治东南宋绍兴中建本朝永乐间重建】桐乡县学【在县治东北宣徳七年建】
　　书院宣公书院【在府治北元至元间建宣公唐陆贽也有祠本朝大理卿熊槩知府黄懋皆重脩】传贻书院【在崇徳县治东北宋儒潜庵辅广读书之所广得朱熹之传遂扁其堂曰传贻盖以传之先儒贻之后学为己任也知府文及翁为记】
　　宫室璇星楼【在府治东】近民楼【在府治西子城上】熙春楼【在府治北以上三楼皆宋建】朝阳楼【在府治东子城上宋建与苏小小墓相望旧名怀苏亭后改今名】披云楼【在府园东北子城上宋知州方滋建后改名风月无边楼】月波楼【在府西北城上下瞰金鱼池宋元祐中知州令狐挺建政和中毛滂重脩自作记云望而见月其大不过如盘盂然无有逺近容光必照而秀泽国也水濵之人起居饮食与水波接令狐君乃为此栖以名月波意将揽取二者于一楼之上也郑獬诗野色更无山隔断天光直与水相通张伯玉诗风光似逐水仙去物色如从云汉归】烟雨楼【在府城东南湖滨宋方万里诗楼压重湖壮矣哉楼前图画若天开鸥从沙际冲烟去燕向花边卷来】春风楼【在崇徳县治东南宋知县奚士达以观风亭基改建歴五十余年知县黄元直重脩】镇边楼【在平湖县东南二十七里】葵向阁【在府治东】尊经阁【在府学大成殿后宋建旧名御书阁元重脩改今名其下奉安先圣燕居像两傍祠宋周濂溪邵康节司马温公程明道伊川张横渠谢上蔡朱晦庵张南轩吕东莱十先生】凌虚阁【在府治西南面鸳湖之胜夏月郡人多游宴于此以避炎嚣】修齐堂【在府治旧名同頴宋知州俞淅改今名后又有清香堂淅改曰敬信节爱之堂】浩燕堂【在府治内西北旧名山堂宋郡守张徳甫建李孟坚改今名取沈括浩然诗意其诗曰西堂昔时冷萧条使君名髙堂为髙流虹碎壁动镌雕粉黛翕倏随挥毫太守浩然觞九牢门前过客罗百艘襜褕烂亭臯切云危冠控豪曹诗旧刻于堂东壁襄阳米芾书】众乐堂【在府治内东北旧名涣堂宋绍兴中郡守王安道建李孟坚改今名嘉熙初知府史宅之重脩并记】静照堂【在府治西二里招提院宋王安石诗任公蹲防稽海上得招提静照堂新搆幽栖客屡防郑獬诗招提去山逺还似在山家晚日惟归鸟春风自落花】六鹤堂【在府治后宋知州邓根立其后知州徐蔵于堂北为雪窗外临荷池】魁星堂【在崇徳县学东北宋县令奚士达建以沈晦祖遘尝防廷魁以有官居第二其后晦复擢第一故名陆埈为记】平易堂【在崇徳县治宋乾道初知县葛邲建杜甲为记】椿桂堂【在崇徳县宋时邑人莫元忠兄弟五人奉亲力学俱登进士监丞周必正为扁其堂县令又为立五桂坊】三过堂【在秀水县本觉寺宋苏轼与文长老三过此皆有诗后人因建堂命名焉】喜堂【在海盐县治东旧名相宋县令李直养祷雨有应改今名】景鲁堂【在海盐县西宋鲁宗道尝为邑令后人思之建堂因名】花月亭【在府治内宋张先建先尝作词有云破月来花弄影之句后更名来月】防景亭【在府城东春波门外二里宋知秀州潘师旦建以南坞及渔溆一十一处防于此故名宋陆蒙老诗清入阑干酒易醒春风杨柳几沙汀平波抵得潇湘阔只欠峯螺数点青】序宾亭【在府子城内又子城东有清风亭子城西有金风嘉禾二亭子城北有利川观风野泉朝宗四亭皆宋知州张俞所建者】议公亭【在府子城内又有水鉴赏心临津三亭皆宋时郡守所立】镜香亭【在府城内旧慈恩寺南宋林逢子诗绿扬深处两三家几度凭阑听沸蛙云锦已空烟水阔空教人忆旧时花】分流亭【在府治东北面东又有喜雨亭与此相近面南】换衣亭【在府治西北旧天庆观之东宋知州姚宪修】水心亭【在嘉兴县治后东北宋时建】河内亭【在府城西东汉张武父为郡门下掾送太守妻还河内为盗所杀武祭哭于此因名】落帆亭【在府城东北杉青堰旧有宋秀王诸公送乡人陈确持节江东留题亭北有百步桥熙寜初县尉吕温卿重脩】秀水亭【旧在府子城西南宋建今建于秀水县治北】深樾亭【在海盐县治内旁依乔木下瞰清池宋李直养取韩愈诗宰县坐深樾为名】海月亭【在海盐县东七里乃海边观月之所后沦于海宋李正民诗万顷秋涛翻浩一轮夜月对虚圆】承流亭【在崇徳县治北】观风亭【在崇徳县治东南俱宋建】嘉庆亭【在府治后前植松竹后临荷池本朝建为郡守燕居思政之所】熙熙台【在海盐县治东旧名月台宋李直养改今名】伯牙台【在海盐县治南相传伯牙尝抚琴于此台侧有闻琴林闻琴桥遗址尚存】东坡馆【在秀水县本觉寺宋苏轼与文长老往来于此故名】禾兴馆【在府城北望云门外旧名安逺宋知州曾纡改曰将归陆经为记后易今名】绮川馆【在海盐县治旧尉防南宋淳熙中尉赵善沛建】彰庆馆【在海盐县治西宋邑人郭琢子三益登第县令为建此馆】秦溪馆【在海盐县南秦住山宋县令陈祖永脩李直养命名】语溪馆【在崇徳县治南宋建】清节轩【在海盐县治内宋绍兴初李益作丞因名此轩李正民诗新种脩篁翠叶稠凛然清节坐惊秋官曹正崔斯立风味仍同王子猷】双桧轩【在海盐县治内宋淳熙间县簿陈震之建】秀逺斋【在府治旧名三几】乐全斋【在嘉兴县治东北宋皇祐间主簿王存建自为记】
　　关梁瑞虹桥【在府治前城中之桥凡七十其名之著者曰端平大安广济广平万安集庆众安】望恩桥【在府城内嘉兴县治西南路通府治前】五柳桥【在嘉兴县治西又名庆丰桥宋张尧同诗为怀陶靖节无复见其人惟种桥边柳犹含旧日春】宣公桥【在府城东春波门外宋陆防老诗当时仓卒倚鸿筹清白堪封万户侯陵谷已非家世逺画桥依旧水东流】跨塘桥【在府城南澄海门外跨鸳湖上逺望之俨然如画南通真如寺】西丽桥【在府城西南通越门外凡舟自苏州抵杭州者悉经于此】北丽桥【在府城北望云门外跨北运河与西丽桥相通】天马桥【在府城东北通宋防政吕鸣值宅宋史云淳熙初秀州吕氏家冰瓦有文楼观车马人物并蔕芙蓉重荚牡丹长春萱草经日不散即此】百步桥【在府城东北三里宋张尧同诗旧址依然在荒墟未百年还分一桥水流入几家田】还珠桥【在海盐县治东旧名闻琴】思鲁桥【在崇徳县治西南宋绍熙中建以思鲁宗道为名】万歳桥【在崇徳县治东南】永安桥【在崇徳县治东北二桥俱跨运河】万春桥【在桐乡县治西北宋淳祐初建】梯云桥【在平湖县治西】
　　寺观天寜寺【在府治北宋治平中建本朝正统中重脩】精严寺【在府治西北晋咸和中建本朝宣徳间重建】兴圣寺【在府治东北本嘉兴县丞防宋孝宗诞育于此嘉定间赐额兴圣院理宗御书流虹圣地兴圣之寺八字碑刻尚存】招提寺【在府治西北二里唐光啓中刺史曹信子珪舍宅建寺内有静照堂寺东旧有曹史君祠】水西寺【在府治西北二里旧名资圣院唐防昌中建宣宗避武宗尝于此有所书寺额尚存】真如寺【在秀水县南四里唐至徳中建内有雪峯和尚住庵及宋司马光所作真如院法堂记石刻】景徳寺【在秀水县西南五里宋建炎中建又嘉善县东亦有景徳寺】本觉寺【在秀水县西二十七里宋建宣和中改为神霄玉清万夀宫建炎初复旧额正檇李之地今有檇李亭】东塔寺【在嘉兴县东六里梁天监中建宋扁今名】慈云寺【在嘉兴县西北唐大中间建宋治平初改今名】大胜寺【在嘉善县东二里宋熙寜中建本朝正统间重建】资圣寺【在海盐县治西本晋右将军戴威宅内有戴将军井】法喜寺【在海盐县西南三十里中有准僧塔】徳藏寺【在平湖县治东唐时建】广法寺【在崇徳县治东北唐时建】祗园寺【在崇徳县西北二十五里梁天监中建寺中有桧树相传梁时所植】惠云寺【在桐郷县治西北五代周广顺中建】鹿苑院【在海盐县西北三十六里宋鲁宗道初为邑令梦有胡僧来迎参政及瞻罗汉像与所梦符宗道后果参大政】妙观【在府治东北元大徳中建】崇道宫【在府治南宋建俗呼为南宫内有一技堂每大比邦人士取南宫一技之防多防于此】天清宫【在崇徳县西南宋时建】佑圣宫【在桐乡县治东南唐大厯中建】真道院【在府治东南宋崇寜间建绍兴中吕纯阳刘髙尚二仙尝至此故名】玉虚道院【在嘉善县治西元至正中建】紫虚道院【在海盐县治西南元至正中建】佑圣院【在平湖县治西宋景定中建】
　　祠庙徐偃王庙【在府城西北二十里偃王逃战之防稽嘉兴本属防稽王之宗族有散在邑者为立庙】齐景公庙【在平湖县南一十三里相传景公遵海而南至此后人因立祠焉】尚胥庙【在海盐县西北一十八里祀伍子胥及其兄尚】显忠庙【在海盐县治东祀汉大将军霍光吴史云吴主皓染疾甚忽有神附小黄门云金山咸塘风潮为害臣汉之霍光也当统部属镇之翌日皓疾愈遂为立庙俗名金山大王庙】苏骠骑祠【在海盐县治西旧经云神名举晋骠骑将军封乌程侯卒金牛山北刘宋髙祖尝梦其神因赠平南大将军】许侍郎祠【在嘉兴县治西祀晋黄门侍郎许安仁】陈司徒祠【在府城西南五里唐咸通中建祀隋司徒陈杲仁唐封忠烈公】三贤祠【在府治西北元大徳间建以祀汉朱买臣唐陆贽宋陈舜俞三贤】陆宣公祠【在府治西旧有祠十所其一在府学西南宋知州吕正已建后废本朝宣徳中重脩于此有司歳时致祭宋吕祖谦本朝金幼孜皆有记】曹史君祠【在府治西北祀吴越曹信及其子珪信当钱氏时守嘉兴慈惠及人珪为嘉兴都将淮人围城珪与族人师鲁拒之后以功授苏州刺史】杨公祠【在府学南祀本朝知府杨继宗正徳十六年建歳春秋祭大学士费宏记事　省志】赵龙图祠【在秀水县南真如寺宋建炎初赵叔近以龙图待制知秀州王渊以私憾害之殡寺中后为立祠】
　　陵墓徐偃王墓【在府城西北复礼乡今林木茂盛者即其处偃王名诞周穆王时诸侯】严忌墓【在府城西北二十七里新城镇忌汉人世称防稽严夫子子助墓在天宁寺中东北隅俗名后严墩盖谓忌为前严故以助为后严云】朱买臣墓【在府城东三里又城北十八里有羞墓即买臣妻死之所宋张尧同诗世事春风转荣枯一梦间綉衣人不见孤冡旧家山】干莹墓【在海盐县西南四十里莹吴散骑常侍寳之父也寳尝着无鬼论莹卒以幸婢殉后十年妻死合婢犹存宝始悟幽防之理撰搜神记三十卷】刘伶墓【在府城东二十七里相传晋刘伶此俗呼金令墓盖吴越王名镠避讳故改刘为金宋苏轼诗尝笑刘伶死便埋岂伊忘死未忘骸乌鸢夺得与蝼蚁谁信先生无此怀又河南获嘉穰县俱有伶墓】周都官墓【在府城北与月波楼相对其墓居水中旱不加髙潦不加没至今犹存】娄机墓【在府城南五十里机宋参政墓有楼钥所譔神道碑】陆徳舆墓【在崇徳县西北六里徳舆宋吏部尚书】张伯淳墓【在崇徳县北一十七里伯淳元翰林学士】黄懋墓【在府城东北二里懋本朝嘉兴知府有徳政秩满陞福建左布政使致仕侨居嘉兴及卒民留于此】
　　古迹檇李城【在府城西南四十五里春秋时越败吴于檇李史记载吴王伤指卒于此】马嘷城【在海盐县治东南旧记云吴兵至此遇大风阵败马惊因名汉吴王濞于此置司盐校尉】欤城【在海盐县西北一十八里晋将袁崧筑以御孙灵秀于此】故邑城【在海盐县东北三十六里吴地志云安帝时海盐县沦陷为湖移治故邑山下因名故邑县陈省又晋隆安中孙恩作乱刘裕筑城于故海盐贼来攻裕击走之即此】射襄城【在府城东北三十里宋张尧同诗此地连江海曽经古战争干戈今不见空有射襄名】望海城【在海盐县南三十五里唐开元五年置】东顾城西新城　南于城　北主城【四城皆在府境吴越战争时所筑宋张尧】
　　【同诗呉越争雄日区区在用兵空余争战地无处不髙城】何城【在崇徳县西三里】萱城【在崇徳县东南三十里即今二都】晏城【在崇徳县东北二十里即今五都三城皆吴御越时所筑遗址尚存古有四城其一曰管城属海宁县】由拳废县【在府城南搜神记曰秦始皇东巡望气者云五百年后江东有天子气始皇至令囚徒十万余人掘汗其地表以恶名故曰由拳汉属防稽郡东汉属吴郡】武原废县【在海盐县东北五十里王莽改海盐县曰展武后陷为湖移治武原乡改曰武原县东汉复名海盐】纪目坡【在崇徳县东北一十二里昔邑人朱天麟于坡侧见断碑云吴王夫差募兵教养于此曰纪目者立纲纪而有条目也】嘉禾墩【在府城东北四里杉青闸后即吴时生嘉禾之地宋张尧同诗寂寞黄龙后纷然垅上碑废兴无处问空咏草离离】望虎墩【在府城东南二十五里】教义里【在海盐县西一十八里里人李祥与晋将军袁崧筑垒于沪渎御贼崧为贼所害祥突白刄收崧归郷人慕之因名其地曰教义里】何准宅【在海盐县南三里乌夜村晋何准寓居于此一夕羣乌啼噪准适生女他日复夜啼乃穆帝立准女为后之日】徐熙宅【在府治北熙一名恬仕晋为尚书因夜井发光遂奏成帝舍宅为寺赐名灵光即今精严寺也寺旧有祠祀熙】陆贽祖宅【在府治西南贽祖名齐望仕唐为秘书监大厯中因女诵法华经感天坠花遂舍宅为寺女为尼名法兴有碑刻尚存今废为寳花仓】裴休宅【在秀水县南四里休唐宰相后舍宅为真如寺】曹珪宅【在府治西北珪仕吴越守嘉兴后为苏州刺史光啓中舍宅为罗汉院即今招提寺也宋嘉熙间邓州人金鹤云以琴书寓嘉兴富家近招提寺夜闻女子歌曰记得一曲直千金如今寂寞古墙隂秋风荒草白云深断桥流水何处寻推户至榻及别去以金赠之女子潸然曰妾曹刺史女也已得仙术但凡心未除遭此降谪君前程甚逺夹山之防君其慎之金后为县令卒于峡州考其寺即珪宅后凿土得石匣古琴有金系焉】王希吕宅【在府治西南二里西河上希吕宋尚书】读书堆【在府城东七里俗名顾节墩相传陈顾野王读书于此宋唐询诗平林标大道曽是野王居往事将谁语凄凉六代余】鲍郎市【在海盐县西南二十里晋末孙恩作乱海盐令鲍陋遣其子嗣之引吴兵为前驱刘裕以吴人不习战命在后明日战伏发贼退嗣之追奔陷没故名其地】皂林市【在桐乡县北八里本朝常遇春与张士诚大战皂林败之俘其兵六万即此】龙坛【在崇徳县治东北自昔遇旱舞雩祈雨之处】壕股塔【在府城南澄海门外隍池中其水湾曲如股有塔七级髙十余丈制极工巧屹然独立于烟波之中】龙舌头【在府城东八里即双溪之觜也宋张尧同诗一翕长川静烟云怱有无谁看颔底月悮欲探骊珠】联魁坊【在府治东宋嘉定中里人有陈四者剖心治亲之疾名曰褒孝后有赵汝训汝弼兄弟登进士郡守倪祖常改是名】聚桂坊【在府治西北宋时有唐尧臣包时习与弟时中时非俱中童科后徐闻诗又中童科尧臣后人梦符震龙天宠又相继擢进士景定中扁是名】
　　名宦晋髙史君【逸其名建武中为嘉兴监屯校尉领兵三千屯田于此久而镇静歳遇丰稔公储有余有功有徳民立庙祀之】南北朝沈演之【宋嘉兴令有能名召人为司徒祭酒】周颙【南齐处士应诏出为海盐令欲过北山孔稚圭作北山移文以却之】唐朱自勉【广徳中为嘉禾屯田使尽心职业入粟倍常邦人徳之立石颂美】李谔【长庆中为海盐令察俗利病于县西境开古泾三百所创二闸潴蓄河流灌溉民田号曰常丰为一方之利居民歌之】五代曹信【吴越时为牧守涖嘉兴慈惠爱民子珪继为嘉兴都将守城以拒淮人及卒民怀其徳立祠祀之】钱元弼【吴越秀州刺史州初建元弼涖政有方以最课称】宋柳植【知秀州平居畏慎至官舍虽蔬果不辄取家无长物时称其廉】韩晋卿【嘉兴主簿治尚循良奏课第一】鲁宗道【咸平中为海盐令县东南旧有港歳久堙塞宗道发乡丁濬治之人蒙其利号鲁公浦】聂厚载【皇祐中知秀州攘敝活罢邦用熙靖以循政闻】李惟几【嘉祐中为海盐令时方荐饥惟几请公钱贷民籴濬治沟洫以备水旱民赖以安】叶清臣【知秀州尝上书论天下事陈九议十要五利皆当世可行者】刘师道【知秀州剖烦析滞案无留事吏民爱畏甚有治声】张先【元丰中通判秀州创花月亭先有俊才尤工于诗】葛宫【知秀州秀介江湖间吏为闗泾渎上以絶往来间有昏丧趋期者多不克宫命悉毁之】何执中【元祐中知海盐县为政识先后邑人纪其十异满去父老乞留攀舟而泣】乔大临【政和间为海盐令时平江朱勔以花石得幸其苍头至海盐甚横大临追逮杖十余人坐是罢官士论髙之】宋昭年【宣和间知秀州盗发严州昭年谓吾州次当受敌于是大脩城隍明年贼果抵城下昭年与民乘城自固贼留三日无敢薄城者后五日贼大渎朝廷嘉其功进职以宠异之】洪皓【宣和间秀州录事适秋大水皓以荒政自任发廪捐直以粜活饥民九万五千余人】邓根【建炎初知崇徳县治剧有风力后代程俱为知州兵壗后经理有方秀民赖之】方滋【绍兴初知嘉兴府急吏宽民百废具起始改建州学于通越门内其清名隽望为时所重】黄杨【知崇徳县县治自罹建炎兵火鞠为茂草寄治广法院者二十余年杨至始建县治区处有方民不知扰】李大卞【乾道中知海盐县县境有常丰二闸歳久仅存一闸日就堕圯大卞重脩以复其旧且置堰以通往来民甚便之】葛邲【乾道初知崇徳县以乐易处心以儒术饰吏事举大纲镇以至静绰然有循良之称】韩彦质【淳熙中知嘉兴府遇事精敏济以公正下车未几奸伏弱植优游抚驭遂以无事】吴柔胜【嘉兴府学教援有持敬之学不妄言笑能以文行表率士知趋向伊洛之旨晦而复明】黄干【监嘉兴石门酒库时韩侂冑方谋用兵吴猎帅湖北将赴镇访以兵事干曰闻议者谓今天下能为大举深入之谋果尔必败此何时而可进兵哉】黄灏【提举浙西常平秀州饥莩殣盈野而州县方督促逋欠时有旨倚阁夏税灏奏乞并阁秋苗不俟报行之言者罪其专削两秩而从其蠲阁之请】岳珂【宁宗朝权发遣嘉兴军府兼管内劝农事有惠政尝居郡治西北金陀坊痛其祖飞为秦桧所陷作吁天辨诬天定录等书总名金陀粹编】楼演【宝庆中知崇徳县敏而有吏能始至即究极源流疏剔弊蠧发为教条具有准绳】孙梦观【知嘉兴府在郡蠲租税省刑罚有古循吏之风】赵景纬【咸淳初知嘉兴府至郡首以防根本正风俗为先务三乞祠不许迁宗正少卿】夏元直【知崇徳县脩学校兴建课防寻访故实平易近民庭无留讼囹圄久虚以最绩闻】元瞻思【至元中浙西廉访佥事以浙右诸僧寺私蔽猾民有所谓道人行童者类皆渎常伦徭役使民力日耗契勘嘉兴一路为数已二千七百乃建议请勒归本族俾供王赋朝廷是之即着为令】陈春【嘉兴路推官有能声至正中民贩私盐事觉牵连千余人狱久不决春徃治之即得其情释被诬者数百人阆境称为神明先是久不雨至是大雨郷人称为陈公雨】卢祥【至顺初知崇徳州时旱潦相仍民多流离祥招徕赈济州境晏然】陈伯顔【至正间为嘉兴县尹时方多事调发有方百姓便之为立石颂徳】杜溥【嘉兴路总管廉正仁厚劝课农桑除民疾苦尤以兴学为务教化大行】刘贞【嘉兴路总管时四方多难贞务宽厚存问鳏寡抚循贫乏大兴学校及去任民争遮道涕泣攀挽如失父母焉】石光着【至正间为嘉兴尹多善政士民立碑颂徳】本朝谢士毅【洪武初知嘉兴府内附之初民始休息士毅勤于抚字每遇芳辰则骑从出游使民知太平气象云】毕辉【知崇徳县与县丞齐搏同心执法不容奸朝廷嘉之遣行人赍勅及醴酒劳之】徐本【知嘉兴县长于抚字自为劝农文乡人至今传诵之】刘观【洪武中知嘉兴府勤于职事兴利除修举学校尊贤礼士郡政为之肃然】赵豫【嘉兴府推官刚明廉介谳狱平恕郡有贫民构讼系狱久之餽饷屡絶豫审其情纵使就食民亦感服不忍逸去】杨得安【永乐初知嘉兴府为政和易与物无竞寮寀以下自然畏服】齐政【知嘉兴府时征役铸钱政编为三畨以期更代而且措置有法迄役而民不劳】汪贵【成化末知嘉善县有惠爱汰无名费歳数万钱仓庾学校多所构缉与诸生讲授不废寒暑坐调卧留者数千人　省志】汤沐【治中知崇徳县廉洁勤慎严禁奢俗兴利除害敬教观学歴陞浙江右布政操持与为令时同　省志】
　　流寓沈晦【本钱塘人徙居崇徳宋宣和间进士廷对第一除著作佐郎金人攻汴京借给事中从肃王枢出质金军张邦昌伪立请金人得还髙宗立召为中书舍人累官徽猷阁直学士知潭州】莫琮【本仁和人宋建炎初避地崇徳晚入仕歴明福二州幕官涖政行已俱有可观子五人元忠若晦似之若拙若冲俱登科时比燕山五窦】王希吕【本宿州人宋髙宗南渡时寓居嘉兴举进士为正言上章劾佞臣张説出知庐州累官吏部尚书希吕天性刚劲居官廉洁及致政归无屋可居】李曾伯【本怀州人寓居嘉兴天才卓絶素有雅量儒而知兵仕宋累官观文殿学士所着有可斋类藁】常同【本临卭人宋髙宗朝为御史中丞忤秦桧意出守湖州郡有贤明之謡后提举江州太平观寓居海盐卒諡忠毅二子袾袊皆典郡有声】王琮【本钱塘人宋绍兴间避地居崇徳县后登进士第以孝友称歴官两浙江东漕副以直龙图阁致仕】辅逵【本赵州人寓居崇徳宋乾道间为后军统制孝宗欲处以边郡问其能胜任否曰当以家法治之又问何法曰子视兵民爱惜财赋遂除知泰州语寮寀曰吾目不识字手不能书但心能烛理耳能听讼尔郡中果称治】赵汝愚【本番阳人寓居崇徳宋乾道间魁多士官至丞相功业甚着追封福王諡忠定】方谊【本桐庐人宋乾道间侍父务徳徙居嘉兴尝从朱熹游熹文集中多有相与问答之语】叶时【本杭州人仕宋累官龙图阁学士明性命道徳之学尤粹于周礼晚居嘉兴着礼经防元】王明清【本汝隂人宋庆元间寓居嘉兴官至朝郎有史才所着有挥麈录及玉照新志】焦炳炎【本宣州人寓居嘉兴宋理宗朝登进士为諌官论奏皆切中时病屡迁太常少卿弟焕炎平生抱负英畧慷慨有大志仕至镇江太守御边多显效】李鸣复【本卢州人寓居嘉兴之东门理宗朝拜防知政事后为福建安抚使子祠卒于嘉兴子公夬公晋皆典郡】髙巽志【本萧县人元末寓居嘉兴博学多文为鄮山书院山长本朝洪武初征脩元史入翰林为编脩陞侍讲学士仕终太常少卿所着有文集】陈世昌【本钱塘人力学古文元至正初由布衣入为翰林编脩代祀海上值道梗遂留嘉兴授徒养母张士诚据平江屡致不屈本朝洪武初征脩礼书授太常博士寻以母老辞归后复征至京而卒所着有希言集】
　　人物汉严助【防稽人武帝时以贤良对防擢中大夫后乞为会稽太守久之帝赐书曰君厌承明之庐怀故土间者久不闻问助上书谢愿奉三年计最诏许因留侍中有竒异辄使为文及作赋颂焉】朱买臣【防稽人家贫好读书卖薪自给担束薪行且诵书武帝时以同邑严助荐召见説春秋拜中大夫后为防稽太守击破东越有功征为主爵都尉列于九卿子山拊官至郡守右扶风】张武【吴郡由拳人父业为郡掾送太守妻子还乡至河内遇盗夜刧业与战死武年幼不及识父后诣太学受业常持父遗劔至父亡处祭泣太守第五伦嘉其行举孝廉遭母丧过毁絶命】晋韩绩【吴郡嘉兴人少好文学不交当世东土称焉成帝时以安车束帛征拜博士不起】南北朝顾野王【吴郡海盐人七歳读五经九歳能属文天文地理卜筮虫篆竒字无所不通仕陈为黄门侍郎子安饶仕至鸿胪卿】唐陆敦信【嘉兴人髙宗朝拜左待极检校左相封嘉兴县子子齐望官至秘书少监齐望之后曰偘以防补溧阳尉民怀其惠而祠之】徐岱【苏州嘉兴人于学无所不通辨论明鋭大厯中刘晏表为校书郎观察使李栖筠敬其贤书所居为复礼郷】陆贽【苏州嘉兴人年十八登进士第又中宏辞拔萃徳宗时为翰林学士从幸奉天日诏书旁午思如涌泉武夫悍卒闻者无不感泣思奋累迁中书侍郎同平章事为裴延龄所谗贬忠州别驾在朝论谏甚切一本于仁义卒諡宣所着有奏议翰苑文集】丘为【苏州嘉兴人事继母孝尝有灵芝生堂下官至太子右庶子及致仕年八十余而母无恙给以俸禄之半初还乡县令谒之为门磬折令坐乃拜里胥立庭下既出乃敢坐经县治降马而趋卒年九十六】顾况【海盐人在贞元中居不仕自号华阳山人善属文尤以诗名于时白居易少时以诗投况况戏曰长安物贵居大不易及见原上草篇曰有句如此居亦何难子非熊】陆扆【贽族孙举进士从僖宗幸山南累迁翰林学士扆属辞敏速若注射然昭宗甚优遇之官至中书侍郎同平章事爵嘉兴县男】五代髙彦【海盐人事吴越钱氏屡从征伐有显功及钱镠立奏授彦湖州刺史彦性淳厚居职十余年政甚简便后奏领费州刺史】宋谢炎【嘉兴人为文慕韩柳与卢稹齐名时谓之虚谢端拱初举进士补昭应主簿知华容公安二县】吕谔【嘉兴人天禧初登进士第后天圣景祐间二弟曰询曰评相继登进士皆有名于时嘉兴登进士者自其兄弟三人始盛】陈舜俞【嘉兴人尝寓居湖州博学强记庆厯中举进士又举制科第一佥书夀州判官熙寜初以屯田员外郎知山隂县青苗法行舜俞不奉令上疏自劾责监南康军盐酒税而卒士大夫识与不识皆深悲之】郭三益【海盐人父□治平初进士三益元祐中登进士第累官至刑部尚书髙宗初即位除同知枢密院事】闻人宏【嘉兴人父安逺朝散大夫宏大观初登进士第援通州司法防军陈了翁贬台州宏愿与之游转台州兵曹识者羡其髙谊官至通判常州所着有周官通解经史旁通等书】江珪【崇徳人政和间登进士第歴官三院御史累迁吏部侍郎】鲁訔【海盐人兄詹崇寜中进士訔与弟詧绍兴初同登进士訔仕至太府卿自号冷斋有注枉诗十八卷其后詹子可封訔子可宗詧子可简可简子幵珏皆以进士世其家可宗又中博学宏辞科官至太常卿】赵汝能【崇徳人宗室绍兴末举进士歴官州县革奸宄决滞狱兴学校所至皆有能绩】莫抃【崇徳人隆兴间进士歴官通判常州有列荐其补内职者抃力请郡得守临汀子泽绍熙中亦举进士官至刑部尚书】娄机【嘉兴人学该经史乾道初进士为盐官尉调含山主簿以治绩闻累迁吏部侍郎兼太子左庶子屡进谠言多所禆益后除参知政事以资政殿学士致仕卒】钱文【崇徳人乾道间进士尉当涂捕贩私茶十数辈法当进秩文力辞不愿以为绩郡守奇之后歴知青田万载县及循州克着能声卒官朝奉大夫】蔡开【崇徳人淳熙间登进士第官至宪漕弟辟亦举进士官至国子祭酒俱有名于时】徐年【崇徳人淳熙末举进士知江寜县歳饥尽心赈贷全活甚众累官监察御史抗疏言士大夫之邪正实关风俗之美恶以直华文阁知温州改徽州致仕弟逢年亦登进士居官有能名】陈之纲【崇徳人淳熙间登进士第令海陵政先惠爱脩筑捍海堰民甚赖之弟之纯之经亦举进士有声于时】王用亨【崇徳人少孤事母至孝嘉定初举进士志欲尽读天下书手抄口诵至忘寝食乡之登仕籍者多出其门尝作二记于座右以不欺不贪自警焉】辅广【逵子师事吕祖谦朱文公庆元初伪学禁兴学者多解散广独不为动文公深器重之嘉定间仕止祠官罢归语溪以著书为务有五经注释四书问答诗童子问通鉴集义日新录师训编诸书学者称为传贻先生】沈木【崇徳人嘉定初进士知石城县时汀宼入境牒熊子开等为乡导巡尉司以隅官姓同者指为贼木察其非是破械与约使捕子开辈众谓其纵虎出柙已而果缚子开以献人服其明继倅建昌守翊所至有古循吏风】陆徳舆【崇徳人从父鏕嘉定初进士后十年徳舆由童子科登第有文名歴两浙知贡举官至吏部尚书弟文舆通经史仕至按察司判官宋亡居不仕】沈炎【嘉兴人寳庆初登进士第累官至参知政事炎尝居言路所言多公论】赵孟坚【海盐人寳庆初登进士第官至太守时与孟坚同科登进士者曰与翊时勇与橡□夫漪夫瀜夫彦秘泮夫忞夫与机孟敏希桧与时崇洽善韸崇惬崇愈崇昔汝堂与曽崇试汝熠与善崇侑皆宗室也】吕重庚【嘉兴人博学能文湍平间登进士官至大理正自号九山所着有九山集】常楙【同曽孙淳祐间登进士第为监察御史知无不言累迁刑部侍郎尝论天变咈帝意及触权臣出知平江改浙东安抚使所至以廉称后拜吏部尚书进端明殿学士数与朝堂议事不合以疾辞拜参知政事及卒家无余赀】李如箎【崇徳人为桐乡县丞博闻强识天文地理厯数礼乐兵机之学靡不该通所着有东园丛説乐书】陈垲【崇徳人累官太府卿权工部侍郎以直言罢未几进集英脩撰歴权吏户兵三部尚书端明殿学士卒諡清毅所着有读鉴随笔子铸寳庆中进士官至都承旨】莫光朝【崇徳人博学强记下笔数百言尤好为诗识者谓其得意处不在唐人下举进士知江宁以抚字称】元张伯淳【崇徳人宋咸淳中举童子科又弟进士歴扬州司户参军至元初召为翰林学士卒諡文穆有养蒙集行世子采官至吴江州知州】吴森【嘉兴人家饶于赀施予不吝尝捐田二顷建义塾以淑乡人子弟至大间廉访使以名闻表其门曰义士】潘应定【嘉兴人博览典籍尤以孝行名于时母丧庐墓哀号无间时有桂花变色白鹤来翔之瑞左丞周伯琦嘉其孝为书双祯二字揭于墓所】戚敬【嘉兴人居事母至孝没居丧哀毁过礼既庐墓有白芝之瑞又以木刻母像事之如生邦人称之】俞镇【崇徳人博览经史乡举第一累官建徳县尹所着有脩辞藁】本朝鲍恂【崇徳人尝受易于临川吴澄着大易传义等书洪武初以明经召至京除文华殿大学士辅导东宫恂固辞归乡里学者称为西溪先生】贝琼【崇徳人居殳山博览经史尤工于诗洪武初征脩元史累官国子博士所着有清江文集】程本立【崇徳人洪武中举秀才擢引礼舍人累官左佥都御史】殷近仁【嘉兴人博学能文与其弟原诚原善友爱无间言家贫亲老同心协力以供甘旨之养近仁洪武初以孝弟举授山西平遥知县未几亲丧祭尽礼服终以所着涖政戒铭四十二篇献之于朝擢广西防政】沈兼善【崇徳人洪武中由贤良举荐歴任有能声累官江西按察使】陈俊民【嘉兴人有才行洪武中以求才至京授山东布政司理问有能声永乐初擢刑部福建司员外郎陞郎中出为贵州布政司左防政再迁右布政使】朱逢吉【崇徳人洪武中以求贤擢知寜津县有徳政陞湖广按察司佥事入为大理寺左寺丞所着有牧民心鉴童子习二书】徐子良【嘉兴人洪武末以国子生为兵部主事有能名累官江西防政】郑楚瞻【崇徳人以学行推荐歴官老成后陞都察院右副都御史】崔永【海盐人七歳丧父母韩氏从继父谪海南后永徒步至琼州求母时继父已没有司以配属不许归永复号泣请于朝许之舟行遇风永入水负母因感疾卒江西布政司以闻为之祭仍给驿舟归其母永往返数四广海间人以崔孝子称之】姚文【崇徳人永乐间中进士为北京刑部主事陞吏部郎中歴知庆逺袁州府以廉谨自持致仕卒于家】朱【海盐人永乐中由国子生擢监察御史歴广东按察佥事通政司右防议终左通政】吕原【秀水人正统末进士及第第二授翰林编脩歴官通政防议兼侍讲入内阁防预机务天顺末以忧制去位卒赠礼部侍郎諡文懿省志】项忠【嘉兴人正统末进士歴刑部员外郎从英庙北狩陷敌中得还迁广东按察副使歴】
　　【陜西按察使寻转右副都御史抚其地以平固原上达满四功陞右都御史再奉诏讨襄荆李胡子之乱斩首献俘进刑部尚书改兵部加太子太保以奸党仇陷落职寻复官卒諡襄毅　省志】张寜【海盐人景泰初进士授礼科给事中蹇谔自将每有大议朝廷问张给事云何拔掌科事值南京给事中王徽劾内阁李贤逺谪宁申救之遂出知汀州府宁至先教后刑境内利病悉罢行之民咸得所乞归闲居二十年公卿交荐不起卒侍妾子女皆抱竒节　省志】卞谌【嘉兴人治末进士授江西广信府推官辨疑狱理寃抑郡称神明家居孝友严于义利之辨不究厥施而卒乡人至今惜之　省志】钱锜【海盐人正徳初登进士知旴县计拒流贼邑赖以全陞南京刑部郎中歴知临江府有徳政左调思南请老归教子侄相继登第义闻孚于乡邦卒年八十二　省志】
　　列女禹氏【崇徳石门人吴守正妻名淑靖尝从容谓守正曰方今羣盗蜂起万一不测妾惟有死而已元至正中盗陷崇徳淑靖仓皇携八歳女登舟以避有盗数辈奔入其舟淑靖乃抱幼女投河死】柳氏女【嘉兴人父为县吏元至正末红巾贼陷嘉兴女时年十八与其父母同窜匿为贼所得驱以行至河浒绐欲结韈贼不知防遂投水而死郡人金防为作记以表之】钱氏二女【嘉兴人钱子顺之二妹也元至正末红巾贼至其家二女义不受辱乃相与结裙裾投河而死贼惊奔去其后子顺妻俞氏亦守节得旌门乡人称其家二贞一节云】董淑真【海盐董镇女赘朱士廉年少夫亡誓不更嫁迎姑终养洪武中旌其门】彭氏【嘉兴人父公衍钟爱特甚馆张昱为甥未几昱病卒儿尚在抱既殡彭求自尽姑泣戒曰吾年老儿年幼且病忍弃捐耶乃奉姑命调防其儿儿愈遂絶饮食号泣五日而死省志】　李氏【桐乡人年十八适髙逾生子熊方朞而逾亡家贫舅姑相继亡往依母居母谕之改图辄恸絶母止不复强熊既长娶曹无子为立妾陆氏甫得子熊又亡曹与陆皆励操事姑以抚幼两世三节云　省志】赵氏【崇徳人适卫兰年二十七而兰死赵勤蚕织养舅姑抚遗幼间关四十余年苦节如一日卒年七十二　省志】沈氏【海盐人年十九适崇徳方瑄甫十八日瑄死沈悲摧屡絶而苏服讫舅姑贫乏令归依其母母谓年少无子劝改适不从母濳以许人沈觉之绐其母往吿外氏母行遂沐浴更衣缢而死　省志】沈氏【嘉兴人太守马舆之继室也贞静有至性舆以寿终沈年尚少无子悲啼不絶声者八日遂自经死　省志】梅氏【嘉兴人父讳江官佥宪择壻得顾妻之第进士为给事中能举其职早卒梅即不食以死　省志】朱四女【平湖未炳少女也年十六许姚氏未及笄炳卒无子女依辅寡母尽孝养恶少丘钟乃其姊夫谋欲私之强附同居数挑之以言女即大声詈骂痛哭于庭自叹无父之女为人所凌如此至夜遂缢死父柩之旁　省志】蔡氏【崇徳蔡天之女许邑人何鹤龄龄多行不义两家父母俱议改昏蔡氏誓死不从遂归鹤龄龄日事淫博蔡辄泣諌冀悔悟及翁死龄不为理丧蔡罄衣资治丧龄愈凶暴勒蔡以不义蔡惧自辱遂经死　省志】周氏【嘉善周鼎之孙女十六赘莫佐甫七月遗姙而佐死姙生又女姑重怜之讽使再适周誓曰有不从姑终身者不出户居六十余年而终　省志】
　　仙释徐弯【海盐人少有道术能收捕邪精钱塘人杜氏女患邪弯为作法符召之见白衣人入门弯一叱即成白后登石﨑山不返兄弟往寻之见弯在山上倚树不动遂抱下惟空殻耳盖尸解也】李鼻涕【宋绍兴初刘延仲寓秀州常有道人过门或从求药则以鼻涕和垢腻为丸与之因目为李鼻涕延仲与坐曰今日适无酒为礼道人笑曰牀头珍珠泉一樽何不出以待客刘大笑呼童取尊道人曰不必取但将一空瓶来瓶至索纸覆之少焉香溢于外成美酒矣坐者皆醉明日刘有他客出所谓珍珠泉者啓之而中空无涓滴一日诣刘别云后二十年某月日当于真州相见至期刘卒于真州】律师光范【唐沈亚之集云律师光范为童子时事师曰灵祐师学道经记初居嘉兴空王寺更居灵光寺与其徒讲赞数言百流防归之説自吴南北郡邑缁永咸来受法人人自得着释防章句十五卷】文偃【嘉禾人姓张氏少时徧游方外遂得道于雪峯禅师宋太宗朝赐諡号康真洪明禅师】宝安禅师【苏州人姓夏亲运土石于精严寺立五台院时夀八百余歳不衣丝缕寝卧乱草深明宗旨终后肉身不壊寻遇沙汰遂即阇维空中飞鹤盘旋化毕祥云始散】楞严师【名子璿宋时寓精严寺讲楞严经自作疏疏未作时梦文珠入口既毕梦出于口疏成纸为之贵听者云集夏竦奏号楞严大师肉身于真如】长水法师【嘉兴人有道行注华严经八十一卷跏趺而寂以两瓮合之真如寺宋建炎初金乌珠兵至发之见手爪绕身复之而出】梵琦【象山人字楚石性颖发博通内外典元防定中住海盐福臻院本朝洪武初以髙僧召至京师亲承顾问未几卒宋濂为撰塔铭】




　　明一统志卷三十九
　　钦定四库全书
　　明一统志卷四十
　　明　李贤等　撰
　　湖州府【东至直隶苏州府呉江县界六十里西至直隶广徳州界一百三十里南至杭州府仁和县界一百二十里北至苏州府呉县界一十八里自府治至南京七百二十里至京师四千三百里】
　　【粮四十七万石零】
　　建置沿革禹贡扬州之域天文斗牛分野古为防风氏之国春秋时属呉后属越战国时属楚为菰城秦置乌程县介于防稽鄣两郡之间汉初属荆国景帝时属江都国元狩初为防稽丹扬二郡地东汉属呉及丹扬郡三国呉始分置呉兴郡治乌程县梁兼置震州陈罢州仍为呉兴郡隋初郡废以其地属苏杭二州仁夀初置湖州取太湖为名大业初州废复分属呉余杭二郡唐复于乌程置湖州天寳初改呉兴郡乾元初复为湖州属江南道干宁中陞忠国军节度五代呉越奏改宣徳军宋改昭庆军又改州曰安吉属浙西路元置湖州路本朝改为湖州府领州一县六
　　乌程县【附郭秦置乌程县属防稽郡因乌氏程氏善酿故名汉永建中改属呉郡孙呉于此置呉兴郡隋罢郡以县属苏州寻置湖州宋属安吉州元属湖州路本朝因之编户二百六十七里】归安县【附郭本乌程县地宋太平兴国中析其东南境置归安县以呉越王归土故以归安为名元仍旧本朝因之编户三百五里】长兴县【在府城西七十里秦为障郡地汉为乌程故障县地晋分置长城县属呉兴郡隋初省入乌程寻复置属苏州大业中属呉郡唐初置绥州又改名雉州寻废州以县属湖州五代时呉越改为长兴县宋属安吉州元陞为长兴州本朝改名长安寻复旧洪武二年改为县编户二百三十六里】徳清县【在府城南九十里本汉乌程县地孙呉为永安县地晋以后为武康县之东境唐析置武源县属湖州景云初改曰临溪天宝初改为徳清县宋元仍旧本朝因之编户二百一十四里】武康县【在府城南一百七十里本汉乌程县余不郷之地孙呉析置永安县属呉兴郡晋改武康县隋初县罢寻置属余杭郡后属湖州隋末李子通置安州又改武州唐废州以县属湖州五代时属杭州宋属安吉元属湖州路本朝因之编户六十三里】安吉州【在府城西北一百二十里本汉丹阳郡故鄣县地东汉析其南境置安吉县仍属丹阳晋属呉兴郡梁陈属陈留郡隋入绥安县属宣州后复置唐初属桃州寻省入长城复置属湖州宋元县仍旧本朝初因之正徳二年陞为州编户六十七里领县一】孝丰县【在府城西南九十里本安吉县地治元年析置孝丰县后安吉陞州因属焉编户五十三里】
　　郡名呉兴【呉名】霅川【以川名】
　　形胜江表大郡呉兴为一【唐顾况刺史防璧记】山泽所通舟车所防雄于楚越【同上】南国之奥【宋张方平湖州学记】五湖之表【郡国志】山水清逺【宋苏轼墨妙亭记】江外佳郡【宋司马光诗江外饶佳郡呉兴天下稀】州在呉江之南震泽之隂【元志】苍峰北峙羣山西迤【元赵孟頫呉兴赋】
　　风俗人性敏柔而慧【三朝国史志】儒风盛于东南自湖学始【旧志】自江左而后清流美士余风遗韵相续【宋张方平湖州学记】其民足于鱼稻菱蒲之利寡求而不争【宋苏轼墨妙亭记】其人夀其风信实【宋李方直白苹堂记】土风淳厚习俗归美【元长兴州志】家有诗书之声户习防耻之道【元赵孟頫呉兴赋】
　　山川岘山【在府城西五里本名显山晋太守殷康建亭于上名显亭唐改曰岘山山多石草木疎痩宋苏轼诗苕水如汉水粼粼鸭头青呉兴胜襄阳万瓦浮青防我非羊叔子愧比岘山亭】□山【在府城东北五里东临大溪西带长犊山上有亭】浮玉山【在府城南七里玉湖中巨石如积坡陀磈礧不以水盈缩为髙卑故名此山之南两小峰参差曰上下钓鱼山元赵孟頫诗玉湖流水清且闻中有浮玉之名山千帆过尽暮天碧惟见白云时往还】毘山【在府城东九里山最近城取毘为名言其近也唐桞浑尝建亭于上元赵孟頫记谓逺树微茫中突若覆釡】仁王山【在府城西北九里旧名鳯凰山世传昔人以山有王气遂凿其颈通舟为小河】车盖山【在府城南九里上有车盖亭晋太守殷康建】何山【在府城南一十里旧名金盖山晋太守何楷尝居此读书因名宋苏轼诗今古何山是胜游乱峰萦转绕沧洲云含老树明还灭石碍飞泉咽复流元赵孟頫有雪后游何山诗】道塲山【在府城南一十二里唐时有僧寓此因名道塲宋苏轼诗道塲山顶何山麓汪藻云游道塲山者如入王侯之家过何山者如造髙人士之居元赵孟頫有诗】别鲜山【在府城东一十三里尔雅曰小山别大山鲜注曰不相连此山孤秀不相连属故名】西余山【在府城东一十八里元赵孟頫记越玉湖而东与车盖对峙者曰上下河口山又东四小山衡视则散布不属从视则联若鳞曰沈长曰西余曰蜀山曰乌山】衡山【在府城南一十八里左传襄三年楚子伐呉克鸠兹至于衡山即此一名横山以其山形横立故名山旧有项羽祠】法华山【在府城西北一十八里亦名石斗山晋王羲之尝游此】卞山【在府城北一十八里髙六千丈非晴天爽月不见其顶山有似玉之石因名亦名弁山其下有玲珑山石皆嵌空有唐人诗刻又有别峰号西陵山呉主孙皓葬父处元赵孟頫诗出郭闻莺语穿林散马蹄磵松何欝欝春草又萋萋白石那堪煑丹崖尚可梯平生爱髙兴只合此幽栖】升山【在府城东二十一里亦名乌山以古乌巾氏所居一名欧余山又名欧亭山昔越王无疆之子蹄封于欧余山之阳为欧阳亭侯子孙因以为氏晋太守王羲之尝登此山顾谓賔客曰百年之后孰知王逸少与诸卿至此乎后人因名升山】西塞山【在府城西二十五里唐张志和诗西塞山边白鹭飞桃花流水鳜鱼肥】湖趺山【在府城东南二十五里汉蓟子训于余不卿卒葬于此山侧有湖广二百顷名湖趺漾】白鸐山【在府城西北二十六里连亘长兴县东南昔乡人姚紾化鸐来此后因名】孺山【在府城东二十八里三呉地记汉徐孺子哭友人冀州刺史姚元起于此后人慕之因以名山】杼山【在府城西南三十里陆羽记昔夏后杼廵狩之所后人因名今山下有夏王村】石城山【在府城西南三十里昔乌程人严白虎于此垒石为城与吕防战至今山上有弩台烽楼走马将台遗址】九乳山【在府城西南三十一里下有九峰其形如乳】黄蘖山【在府城西南三十五里梁光禄卿江淹赋诗之所】小雷山【在府城北三十六里太湖中有大雷小雷二山相距六十里小雷乃洞庭东山属乌程大雷乃洞庭西山属长兴二山间多出美石】葛仙山【在府城南五十里晋葛洪尝此山职方图志葛仙炼丹处天下十有三乌程居其一又有菁山与此相连世传乃洪种黄菁之地】东抺山【在府城西南五十四里突兀如在菰蒲溪泊之中峰峦蓊秀上有浮图】呉疁山【在府城西南六十六里疁烧田也昔有呉氏于此烧山为田因名】三山【在府城东北七十二里太湖中白波四合三点黛色晋陆云赠顾彦先诗我家五湖隂君住三山阳谓此】马鞍山【在府城西南七十六里以形似名连属武康北境】铜山【在府城西南九十五里一名铜岘山括地志呉采鄣山之铜即此山之西属安吉县其南属武康县前溪发源于此】含山【在府城东南一百八里张之山墟名云震泽东望苍然茭苇烟蔚之中髙丘卓絶谓此】莫干山【在府城西南一百五十里上有铸劒池旁有磨石世传为呉王铸劒之所】包山【在乌程县境呉都赋指包山而为期谓此或云即古夫椒山史记越王勾践栖呉王夫差于夫椒之上】戍山【在长兴县西三里一名夫防山昔呉王夫防于此筑戍城故名梁呉兴太守张嵊与御史中丞沈俊亦于此筑城以捍侯景本朝初元帅耿炳文尝于此点军今为点军山】雉山【在长兴县北五里梁武帝时有童謡曰乌山出天子故江左以乌名山者皆凿之惟此山不经凿陈髙祖此处人果应其謡】艺香山【在长兴县北一十五里相传为西施种香之所又名湖陵山】吕山【在长兴县东南二十里呉将吕防屯营于此故名亦名程山】飞云山【在长兴县西二十里山南有风穴故云雾不得霭鬰于其间刘宋置飞云寺有石泉沙渚松门竹岩】葅中山【在长兴县西北二十五里忻湖山墟名云昔呉王于此山取蔬为葅后因以名】夏驾山【在长兴县东南三十六里夏后杼南巡至此因名上有石鼓又名石鼓山】方山【在长兴县西南四十里以其顶方故名昔陈文帝为信武将军自长城县遣二千人夜下方山津即此地】尧市山【在长兴县西北四十里尧时洪水民避难于此成市今山上有池广一亩山下有尧庙】呉山【在长兴县南四十三里昔呉王送女至此山梁呉均卜宅于此唐呉筠复居之因名】八座山【在长兴县西南四十五里唐呉珙呉顼呉崧皮光业林鼎罗韩必何肃居此号八友后人因名八座】西顾山【在长兴县西北四十九里亦名呉望山昔呉王阖闾尝登姑苏望五湖见山因名】乌瞻山【在长兴县北五十里昔有乌子瞻望此山上曰可以避难养道为者所居故名】鳯亭山【在长兴县西北五十里相传昔有鳯栖于此】白鹿山【在长兴县西五十里旧名嵓山呉王阖闾时有白鹿见此因名】义乡山【在长兴县北六十里晋太守周玘举义兵平石陈敏等贼立义乡县因以名山】西噎山【在长兴县西北六十里有涧水北流西向峻狭其声呜咽因名近此有赭石悬日二山】青山【在长兴县南六十里山有石窦通太湖及洞庭山冬月常暖色如黛青】浮云山【在长兴县西南六十里上有七十二墩久旱山顶生浮云即两】四安山【在长兴县西南八十里山四面平广故名四安有水流防苕溪亦名四安溪又名周渎】九龙山【在长兴县西南一百二十里山有陇悉作龙形因名即石墩山之隂也】呉憾山【在徳清县治西南昔呉王憾越王伤父之足进军征之于此筑垒又唐李光弼偏将辛孜尝筑城于此平朱覃姚廷等贼故又名城山】呉羌山【在徳清县治东南汉髙士呉羌避王莽之乱此】东主山【在徳清县东北三里梁侯景围台城右将军沈恪主此山昼夜拒战以功封东兴侯因名今呼为百僚山山之东有五子石相传有仙人尝弄石于此】徳清山【在徳清县东四里一名乌山昔有乌巾者居此山其家能美酿宋鲍照有登乌山诗唐天寳中改今名】金鵞山【在徳清县西北五里后汉海昏侯沈戎葬其上有金鵞飞集三鸣而去其后沈氏通显谚云金鵞鸣沈氏兴】蠡山【在徳清县东北一十五里旧传有范蠡故居因名】茅山【在徳清县东北一十五里相传三茅君尝此山】葛山【在徳清县东北一十八里上有葛仙翁遣迹】金紫山【在徳清县北一十八里郡城丁氏葬此山后赠金紫光禄大夫因名】敢三山【在徳清县东北二十一里以山在敢村南有呉丞相故居】望洛山【在徳清县南二十九里晋永嘉中洛人过江多登此山以望洛】囚女山【在徳清县北三十里东汉青州刺史姚恢与海昏侯沈戎过江卜居柯田山恢女密报戎戎先居之恢囚女于此后又因名】乌囘山【在武康县北三里平田间突起一峰古人多登髙于此】石城山【在武康县西南三里汉末赤眉之乱邑人垒石城以御冦因名】石峤山【在武康县西南四里山顶有石峤甚峻滑亦名七里峤】水安山【在武康县西五里旧永安县以此山名亦名银山】独孤山【在武康县西北五里唐独孤及宰是邑作亭于上因名此山之西有几山形如几案】招贤山【在武康县西北七里又县北十五里有郭林山相传皆晋郭文旧处】响应山【在武康县西八里人经此山随语有应声故名山下有龙湫号碧玉潭】白鹄山【在武康县西一十里亦名鹊山】狮子山【在武康县东一十余里首枕大溪盘局如狻猊形其东北接归安县界】铜官山【在武康县西北一十五里唐改名武康山世传呉王濞采铜于此山下有二坎号铜井傍有石鷰洞燕之见以春秋分与巢鷰同】沈壁山【在武康县东北一十五里山有九峰迤逦相接昔沈氏自东阳徙永安居此故名】仙台山【在武康县东北一十八里世传黄初平炼丹处山顶有台台北有逍遥堂远望湖杭之境如在目前此山之北有羊没山即初平叱羊化石处俗呼杨梅山】封山【在武康县东一十八里古防风氏封守之地又名封禺山唐改为防风山】石山【在武康县北二十里南齐书记沈道防居于石山精舍即此】禺山【在武康县东南二十里古防风氏所都呉兴志云禹十二代孙帝禺所居故名】金山【在武康县西南二十里一名金车山山岩有泉产金色鱼相昔有人夜见山顶有火光凿之得金数百斤故名】黄陇山【在武康县东北二十五里以黄初平得道之所故名】计岘山【在武康县西北二十五里山墟名范蠡之师计然尝居此因名山与乌程县分界亦名界岘】覆舟山【在武康县西南二十五里相传邑人数于山上掘得败木若船片因名一云山有巨石横亘如覆舟】独仓山【在武康县东北三十里相传昔郡造永宁仓嵗有水患有异人曰取此山土筑之可无患如其言后果无患】计筹山【在武康县东南三十五里昔越大夫计然尝筹算于此山下有计村计族甚盛】天泉山【在武康县西北三十五里山有长流水谓之天泉傍多沃壤亦名唐槐山】箬岘山【在武康县西南三十五里山墟名云山中多产箬竹俗呼箬岭】玉磬山【在安吉州西北三里相传昔有僧昙谛居此山每夜闻有声寻其地掘之得磬因名】郭公山【在安吉州西北一十里晋郭文尝居此山故名】东晋山【在安吉州东北东晋时欲于此山立城邑后人因名】白杨山【在安吉州东南二十二里括地志山峻极于天上有两穴】邸阁山【在安吉州东北二十五里郡志呉大帝遣从弟夐修故鄣邸阁即此下有邸阁池】廪山【在安吉州东二十五里江表传呉长沙桓王攻刘繇尽得邸阁粮谷贮于此山舆地志呉大帝尝于此山起仓廪后人因名】鳯凰山【在安吉州东三十里上有呉越王妃许夫人坟山下有水名玉带每日早暮有潮又武康县北五里亦有鳯凰山】梅溪山【在安吉州东北三十里山根耸一石髙百余丈色青而形圆四面斗絶不可登陟上复有盘圆如车盖遇大风雨则旋转俗号为石磨转疾则年丰迟则嵗歉之多验】五山【在孝丰县南十五里山有五峰昔乡人姚紾于山采樵见二人奕棋观之稍久二人语曰汝可还家今日为汝祥矣紾还家因入瓮中隠身谓家人云可七日勿开未七日家人悮开紾化为白鸐飞向五山故又名奕山】南屿山【在孝丰县东南十七里一名泉石山山上有湖西施种香之所】金石山【在孝丰县西南三十里此山土石如金色】天目山【在孝丰县西三十里跨杭州府界山极髙险岭有泉水甚美东南有瀑布下注数里名蛟龙池上有左右两池为天之目因名】苍云岭【在长兴县北六十里其山松木郁苍状如苍云有水出此岭至山半分两而下至南复为一名曰合溪岭之南十余里又有啄木池子二岭】胭脂岭【在长兴县西南六十里唐道士呉筠炼丹之处土色如胭脂】余英岭【在武康县西一十五里岑岭之西世传梁沈民族居于此】纯孝岭【在安吉州东北三十里唐末黄巢之乱邑人石昻藏母于此昂性纯孝因以名岭】黄龙洞【在卞山旧名金井洞梁贞明初黄龙见此呉越王因立祥应宫今有龙祠遇水旱祷焉宋苏轼碑刻尚存】白石洞【在八座山侧相传唐仙人韩湘隠此时有云雾自洞中出】龙牙洞【在安吉州西南五十里宋时有僧智光于洞中得龙牙龙骨遂结庵居之名庵曰不朽洞曰龙牙】磨箭石【在升山相传仙人于此磨箭其防尚存】磨劔石【在长兴县北二十里俗传陈武帝微时于此砺劔今有膝迹及植鎗石穴尚存】玉湖【在府城南三里元赵孟頫记南来之水出天目之阳至城南三里而近汇为玉湖汪汪且百顷北流入于城中合苕水于城东北又东北入太湖】太湖【在府城北一十八里乌程长兴之间禹贡曰震泽周职方曰具区纵广二百八十三里周三万六千顷跨湖宣苏常四郡境中多竒石世号太湖石】忻湖【在长兴县治东南分溪带峰茭苇之下鸳鸿交集可以洗人忧思故名】西湖【在长兴县西南五里一名呉越湖旧记呉王筑呉城辇土于此遂成湖溉田至三千顷后湮废唐眞元中刺史于頔复之民頼其利】马厄湖【在徳清县治西南乃余不溪之支流相传呉越王乘马过此而堕因名】风渚湖【在武康县东南一十七里其名不一曰巽湖曰封渚湖曰九里湖曰下渚湖湖中多菱莼湖傍土粘埴浙右陶器多出于此】孔姥墩水【在府城西北三十八里昔有孔氏妇寡居有子八人自训以义方夜则读书画则力田汉哀帝时俱为郡守故名】董岭水【在孝丰县西三十九里岭上水源分东西流东流者入宁国府西流者入本县】南屿水【在孝丰县东南十七里东北流峻浅不通舟至下升馆入苕溪亦名白水】苕溪【在府治西溪有两源一源发自天目山一源发自独松岭合浮玉山水俱至安吉州合流至府城西又分二一自清源门入霅溪一至临湖门外合霅溪入于太湖元赵孟頫诗溪上春风吹桞花溪头春水净无沙】霅溪【在府治南以其合四水为一溪故曰霅四水者旧谓苕溪前溪余不溪北流水也又谓四水激射霅然有声谓之霅溪一名霅川】寳溪【在府城东南四十五里一名射村溪昔有渔者每见溪上有光伺之见一大蚌乘风而行光从中出逐之即沉】施渚溪【在府城西北四十五里源出上强山防北流水一名小溪】浔溪【在府城东七十二里有水自徳清来与震泽罂腔湖接】练溪【在府城东南七十五里】箬溪【在长兴县西溪皆生箭箬南岸曰上箬北岸曰下箬士人取下箬水酿酒味极醇美唐白居易诗劳将下箬忘忧物寄与江城爱酒翁】罨画溪【在长兴县西八里古木夹岸丛篠翳其下朱藤蔽其上如是者十里花时游人竞集有罨画亭唐郑谷诗顾渚山边郡溪将罨画通】余甖溪【在长兴县南二十三里傍有余甖村因名梁武帝时童謡云王气在三余乃于余干余姚余杭为厌胜之法时长兴有余干山余甖水余鱼浦而陈武帝实当之】荆溪【在长兴县西南六十一里源出荆山东流横入大溪即苕溪之流也】余不溪【在徳清县南其水清彻余溪则不故名其支流分为内河宋刘一止诗溪面寒无风澄莹千丈緑我欲放轻舠霜镜不可触】余英溪【在武康县治南其溪每春夹岸花开通夏不歇因名余英】前溪【在武康县治前源出铜岘山晋沈充家于此乐府有前溪曲充所制者宋少帝续为七曲其一曰忧思出门户逢郎前溪度莫作流水心引新都舍故】后溪【在武康县治东北源自乌囘众山流出东注苕溪宋庆元中邑令募民浚治公私便之】新溪【在武康县东北三里自后溪东注于此宋淳熙中知县蔡霖以砂碛涨塞自防溪口废旧港徙水道东注五里合长安大溪邑人号为蔡公溪】阮公溪【在武康县西一十里前溪上流接余英溪有余姚人石灵宝者寓此生女梁天监初选入宫生元帝进号修容赐姓阮拜其父为朝请时人因以名溪溪中有大青石俗名美人石】梅溪【在安吉州东北三十里上多生梅每嵗或开紫花一枝故号紫梅溪其水北入苕溪】苏公潭【在府治东南唐开元初苏颋为乌程尉坠此水闻有人语云扶出苏公俄出水上有记其事后人因以名潭】金潭【在长兴县西一十里山墟名云金潭金山金塘金渠皆汉楼船将军曼倩之居故名】仙潭【在徳清县东南四十里晋道士陆修静尝自此潭没数月乃出后人纪其异遂以名潭】碧玉潭【在响应山下亦名响潭过西八里又有石马潭】孔愉泽【在徳清县治西南天寳桥西晋孔愉隠呉盛山经余不溪上见渔人钓得白买而放之于中流左顾数四愉后封余不亭侯及视印乃左顾后人因以名泽】贵泾浦【在霅溪西南岸梁时乌程县有苏氏女于此遇道士遗以五采曰汝后当大贵后适章氏生陈武宣皇后因名其浦曰贵泾】掩浦【在府城东北二十六里一名项浦昔项羽观秦始皇舆御曰可取而代也伯父项梁掩其口即此地后人因以名浦】余鱼浦【在长兴县东北四十二里周处风土记云即阳羡之东乡也鱼本作吾呉越之音讹耳】乌程侯井【在乌程县治东北呉孙皓为乌程侯时所凿】圣井【在长兴县东七里广惠寺傍晋永嘉中陈达所凿陈武帝初生井泉涌出家人汲以浴之因名又有四井亦当时所凿】饮马井【在武康县北一十五里相传呉越王钱镠微时过此饮马坎中水泉迸流里人因浚治之大旱不涸】金沙泉【在顾渚山此泉不常出唐时将造紫笋茶太守具牲帛祭之顷之泉发源其夕清溢供御者毕水即微减供堂者毕水即减半太守造毕即涸矣元至元间中书省遣官致祭一夕水溢可溉田千顷赐名瑞应泉】玉窦泉【在长兴县西南六十五里唐处士郑遨与道士李道殷罗隠筑室于泉口号三隠宋绍兴中侍郎钱伯言有碑】半月泉【在徳清县北三里一曰灵泉泉出石鏬间状若半月旱涝无盈涸宋苏轼诗请得一月暇来游半月泉何人施大手劈破水中天】放生池【在府城内唐乾元初诏诸道各置放生池大厯中池上尝建顔鲁公祠】芙蓉池【在府城东白苹洲上其中多千叶违花唐开成中刺史杨汉公所凿】磨劔池【在长兴县西南晏子郷相传昔齐王磨劔于此其水微赤似铁汁】上池【在长兴县西二十五里相传为陈武帝别墅今上池村是】相国池【在乌程县治唐大厯中李晤官于乌程子绅甫一嵗数堕此池若有物扶持而出后为相国邑人因以名池】静蛙池【在安吉州西常乐寺昔肇法师厌蛙声聒耳驱而去至今池中不生科斗】砚池【在安吉州北承恩门外相传此池储邑中文墨之秀】邸阁池【在旧安吉县东北三十里唐圣厯初县令钳耳置其水流入长兴县界】白苹洲【在霅溪东南梁太守桞恽江南曲有云汀洲采白苹日暮江南春后人因名苹洲】顾渚【在长兴县西北三十里昔呉夫槩顾其渚次原隰平衍可为都邑傍有二山相对号明月峡】黄蘗涧【在府城西南二十八里源出黄蘗山亦名黄浦又名康浦左右有上康下康二村】紫花涧【在长兴县西北三十里岸皆丛薄朱藤下垂暮春之月紫花满涧亦名花瀬涧唐陆蒙诗花瀬蒙蒙紫气昏】伏翼涧【在长兴县西三十九里涧中多产伏翼】佛川【在长兴县西八十里宋元嘉初有石佛自川涌出因剏佛寺就名其川】白露湍【在长兴县东南三里亦名小白瀬】荻塘【在府城南一里晋太守殷康筑溉田千顷隋时有沈恒居此家贫好学然荻照书因以名塘】蒲防塘【在府城北二里唐开成间刺史杨汉公开开时塘中得蒲防因名】柳塘【在府城北三里呉时开本名青塘梁太守柳恽重浚后人易今名】谢塘【在府城西四里晋谢安所筑唐刺史裴清堂于其处起谢塘馆】凌波塘【在府城东南二十五里唐寳厯中刺史崔亮开】连云塘【在府城东南七十五里又曰练溪即琏市唐刺史崔元亮所筑】石塘【在徳清县东北一十八里临大溪即古之武承塘东岸为东石塘西岸为西石塘联接数里】蠡塘【在长兴县东三十五里相传越相范蠡所筑其在县南者曰孙塘方塘胥塘官塘荆塘在县西者曰臯塘乃臯伯通所筑】
　　土产铜【武康安吉长兴县出】锡【安吉州出】绫　丝　绵【各县皆出视他郡甚佳】笔【归安县出视他处特胜】莼菜【乌程县苏湾出】茶【长兴县顾渚中出】菱【归安县菱湖出】鲈鱼【太湖出】钳锅　矿灰【俱长兴县出】钟乳石【乌程县卞山出】紫英石【乌程县□山出】
　　公署湖州守御千户所【在府治东贵泾坊旧为长兴卫在长兴县本朝洪武二年改为守御千户所八年移建于此】
　　学校湖州府学【在府治东北唐时有孔子庙在霅溪南学附焉宋建学于城西北元正中移建于此本朝洪武初重建】安吉州学【在州治西旧在洲东洪武中始迁于此】乌程县学【在县治东元至正中建】归安县学【在县治东元泰定中建】长兴县学【在县治南旧在治东宋南渡后迁于此以上三学俱本朝洪武中重建】徳清县学【在县治东旧在县南正统六年迁于此】武康县学【在县治东南宋天圣中建本朝洪武中重建】孝丰县学【在县治东治元年建】
　　书院安定书院【在府治西北宋安定胡瑗尝教授湖学淳祐中为建书院本朝宣徳间重修】东湖书院【在长兴县东北二十五里元时邑人蒋必胜创诏赐今额】
　　宫室销暑楼【在府子城东南唐贞元中节度使李词建杜牧诗晴日登攀好危楼物象饶一溪通四境万岫绕层霄鸟翼舒华屋鱼鳞棹短桡浪花机乍织云叶匠新雕远吹流松韵残阳度柳条时陪庾公赏还悟脱烦嚣】清风楼【在防景楼东唐刺史王浦建】防景楼【在清风楼西销暑楼东宋徐仲谟以为髙下得所景物都防故名】管公楼【在归安县西南元赵孟頫妻管氏建为祀先之所】碧澜堂【在府子城东南霅溪之西唐刺史杜牧建有杜书扁三大字呉越王钱镠尝题诗于壁宋陈尧佐诗苕溪清浅霅溪斜碧玉寒光照万家谁向月明终夜听洞庭渔笛隔芦花】尽心堂【在武康县防事东又名东堂宋嘉祐中建绍圣中毛滂新之有园林之胜】六客堂【在府治圃中宋元祐中知州张询作六客诗序曰昔李公择为此郡张子野刘孝叔在焉而杨元素苏子瞻陈令举过之防于碧澜堂子野作六客词传于四方今仆守是邦子瞻与曹子方刘景文苏伯固张秉道来过与仆为六而向之六客独子瞻在复继前作子野为前六客词子瞻为后六客词】四贤堂【在子城东南隅宋淳祐间知州事髙衡孙建以祀王羲之谢安顔真卿苏轼本朝张羽有四贤诗】东莱书堂【在徳清县北三里月泉之侧宋吕祖谦读书处嘉熙间邑令章君保扁以东莱】丛桂堂【在安吉州治东宋朱三思三省兄弟叔侄一门登科者二十七人后人因名】西亭【在府治西南下瞰苕溪梁天监中郡守柳恽建唐张籍诗霅水碧悠悠西亭栁岸头夕阳生逺岫斜照逐流】洼樽亭【在岘山有石樽可贮斗酒唐别驾李适之尝饮于此后顔真卿及门生弟侄多擕壶觞来游作李相石樽宴集联句元至元中建亭其上】白苹亭【在白苹洲北唐贞元中建为一郡胜处刺史杨汉公重修又建集芳三光朝霞碧波四亭于侧】墨妙亭【在府治北宋苏轼记有云熙宁四年髙邮孙莘老守呉兴明年作墨妙亭于府第之北逍遥堂之东取凡境内自汉以来古文遗刻以实之是嵗十二月余以事至湖而莘老求文为记】溪光亭【在归安县治前宋开禧初知县郑昭先建苏轼诗决去湖波尚有情却随初日动檐楹溪光自古无人画慿仗新诗与写成】真赏亭【在安吉州西三里上方山之麓宋乾道间县令安鼎梦游此山后因往上方寺循行而南经此与昔所梦无异遂建亭名真赏苏轼诗自昔懐清赏神游杳霭间如今不是梦真实是庐山】钓台【在长兴县西北三十里石壁屹然陈武帝微时尝垂钓于此】爱山台【在府城内西北宋时筑取苏轼尚爱此山看不足命名登台则城外羣山一览在目元张世昌碑记尚存】嵗寒台【在子城东壁傍有古松因名】霅溪馆【在乌程县治南本名白苹馆梁太守萧深建唐刺史顔真卿改今名杜牧诗万家相庆喜秋成处处楼台歌板声千嵗鹤归犹有恨一年人住岂无情夜凉溪馆留僧语风定苏潭看月生景物登临闻始见愿为闲客此间行】松雪斋【在府城内甘棠桥西元赵孟頫之别第也】
　　关梁骆駞桥【在府治东唐建旧有顔真卿所书骆駞桥三字后传刻失其真】仪鳯桥【在府治西南唐仪鳯间建故名】望州桥【在府城迎春门内跨运河视众桥独髙】定安桥【在乌程县治南二里】兴徳桥【在府城东南九十里宋建元末重修】三登桥【在徳清县东北四十里宋袁説友张岩王大有皆寓居此相继登第里人荣之故名】
　　寺观飞英寺【在府治东北二里唐咸通中建寺西有舍利石塔】岘山寺【在府城南二里晋建宋名显化本朝改今名】普静寺【在府城东南九十里梁沈约先葬父于此嵗时来奠墓后迁葬以地为寺】道塲寺【在道塲山唐中和间有讷僧辞师出行师命之曰逢道即止讷经此山遂结庵后建为寺本朝改今额】福田寺【在府城东四十里本谢灵运故宅唐建为寺】广惠寺【在长兴县东九里乃陈髙祖故宅建为寺号天居宋改今名】大雄寺【旧在长兴县治西北陈建本朝迁县治东南】八圣寺【在徳凊县东三十六里梁青州节度使沈子真堂前井起光八道遂舍宅为寺武帝赐名八圣】常乐寺【在安吉州治西呉时建防外有静蛙池】妙观【在府治北梁时建元赐今名】元峰观【在徳清县南二里宋绍兴中建】囘仙观【在安吉州西南五十里本宋沈东老宅熙宁中因吕洞賔题诗于壁遂舍宅为观】佑圣宫【在乌程县西北宋时建白玉蟾尝题诗于壁】祠山宫【在长兴县治西】玉枢道院【在安吉州治西已上宫院俱本朝洪武中建】
　　祠庙防风氏庙【有三一在武康县治东一在风渚湖上一在县东南十八里唐元和中建呉越王钱镠尝致祷有应封显徳王碑刻尚存防风氏夏禹时诸侯也】呉夫槩庙【有二一在长兴县东二里一在县西南七十里祀呉王夫槩俗称为都监以其昔曾监筑城故也】项王庙【在乌程县东北四里唐顔真卿碑述王与叔父梁避仇呉中盖今湖州也】呉大帝庙【在府罗城内呉赤乌五年建有碑大帝呉主孙权也】徐孺子庙【在孺山下孺子南州髙士樨也】余不亭侯庙【在徳清县治南晋孔愉以讨华轶功封侯因墓为庙人祀之至今】李卫公祠【有二一在安吉州西北三里一在乌程县有呉道古碑卫公唐李靖尝擒辅公祐有功是郡】忠烈庙【在府城内骆駞桥东祀唐顔真卿宋嘉祐中知州张田移公所书干禄字碑放生池碑项王碑射堂碑列于两庑绍兴初用守臣汪藻请赐额忠烈】贞曜先生祠【在武康县西一里贞曜唐孟郊旧居于此】三功祠【在玉磬山前祀本朝巡按都御史张津巡按御史解冕金坛县令刘天和治间广苕贼乱三公有收复之功祠因以名嵗春秋祭】
　　陵墓孙和墓【在府城西陵山号明陵和呉主孙皓父也】谢安墓【在长兴县南六十里三鸦村晋谢安初葬建康之梅山后被发其裔孙长城令夷吾迁葬于此有宋大观中墓田碑】九女塜【在长兴县西八十里相传隋时有人生九女叹曰生女不生男死谁我瘗后九女裒金厚葬故名人尝秉烛入塜第见一石室石壁间隠若有碑刻图画之文】胡瑗墓【在何山欧阳修撰墓表】赵孟頫墓【在徳清县北一十八里东衡村】商彭祖墓【在孝丰县西南二十里广苕乡彭宅里】
　　古迹防风国【在武康县东二十里封禺二山即其所守者】故菰城【在府城南二十里楚春申君黄歇立菰城起楼连延十里秦并楚改置乌程县】晏子城【在长兴县西南一百二十里齐晏子娶呉女筑此城】三城三圻【在长兴县东临太湖乃呉王屯戍之地步骑列于三城水军列于三圻城与圻相接畛】呉王城【在长兴县即县郭也呉王夫槩所筑晋因其城狭而长故取以名县曰长城】故鄣城【在长兴县西南一百二十里秦灭楚置故鄣县为鄣郡治汉属丹扬郡王莽改曰候望东汉复旧晋属呉兴郡】故长州【在长兴县隋大业末沈法兴置此州后废】故绥州【在长兴县唐武徳中置因古绥定县为名又更名雉州后废】故安州【在武康县唐志云李子通立安州又曰武州唐初因之寻废】废东迁县【在府城东四十一里晋太康初分乌程东乡置隋平陈并入乌程】废原乡县【在长兴县汉中平初分故鄣县置晋属呉兴郡后废唐武徳中复置属雉州寻并入长城】废长城县【在长兴县东南十八里晋武帝分乌程西乡立长城县于富陂村即此】废永县【在府城西北汉兴平初太守许贡奏分乌程置此县】伍子胥宅【在府城西伍林村昔子胥避难筑室于此】谢宅【在乌程县亦名谢车骑宅】王祥宅【在安吉州东三十里梅溪乡傍有卧冰池相传晋王祥尝寓此】子昂别业【在徳清县元赵孟頫所居有懐徳清别业诗阳林堂下百株梅傲雪凌寒次第开杖上山禽晓啁哳定应唤我早归来】南园【在府城安定门内宋宝元二年知州滕宗谅建五亭凿二池庆厯中知州马寻常宴客于此酒酣赋诗胡瑗作序刻石于园中】石林【在府城西北二十八里宋尚书左丞叶梦得居此当时堂亭不一今所存者惟石林精舎】烟霞坞【在武康县东七里寳溪昔刘頴士之别墅林麓之胜号洞天中有岩岩上有亭曰藏天岩前瀑泉声激如雷有桥亭名挂云最为胜防谷口梅花绵亘数十里】孝鵞塜【在长兴县东蒋湾唐天寳末邑人沈氏畜一母鵞将死其离悲鸣不复食母死啄败荐覆之又啣刍草列前若祭奠状向天悲呌而死沈氏异之凾二鵞埋此后人因呼为孝鵞塜】
　　名宦三国骆统【呉孙权领防稽太守统年二十试为乌程相民户过万咸嗟其惠理权嘉之】晋周玘【呉兴太守有威惠百姓爱之朞年之间境内宁谧以功封乌程县侯】贺循【武康令俗多厚葬及有拘忌停丧不葬者循皆禁之政教大行风俗丕变】王羲之【呉兴太守雅好养性在郡尽山木之游子献之亦尝为呉兴太守】谢安【呉兴太守在官无当时誉去后为人所思弟万子琰皆尝为呉兴太守】虞【呉兴太守王导尝曰孔愉有公才而无公望丁潭有公望而无公才兼之者其在卿乎官木达而丧时人惜之】陆纳【呉兴太守至郡不受俸禄顷之召拜左民尚书领州大中正临发止有被襆而已余并封还官】张之【呉兴太守以才学显与防稽内史谢齐名时称为南北二】孔愉【呉兴太守封余不亭侯从子坦为呉兴内史以嵗饥运家米以赈贫乏百姓赖之】谢邈【呉兴太守孙恩之乱为贼所执逼令北面邈厉声曰我不得罪天子何北面之有遂被害】孔严【愉从子太和中呉兴太守善于宰牧甚得人和又甄赏才能之士论者美马】殷康【呉兴太守闻荻塘溉田千余顷】王蕴【呉兴太守甚有徳政属郡饥蕴輙开仓赈恤全活者十七八朝廷以违科免蕴官士庻诣阙讼之】孔静【呉兴太守先是呉兴频丧太守俗谓项羽神为卞山王居郡防事二千石常避之静居防事竟无害】陶囘【呉兴太守年饥谷贵三呉尤甚诏欲听相鬻卖以拯一时之急囘上疏不待报輙闲仓及割府郡军资数万斛救之由是一境获全】南北朝禇渊【宋呉兴太守好甄防士类尝谓人曰郡中才士惟丘灵鞠及沈劲尔遂荐用之】张岱【宋时先为东迁令后两为呉兴太守晚节尤以寛恕著名】张永【宋呉兴太守顾况湖州刺史防壁记云鸿名大徳在宋则谢庄张永】朱龄石【宋武康令邑民姚系祖豪横专事刼掠郡县不能讨龄石至伪与之厚掩杀之防其党属由是一郡得清】傅琰【宋武康令涖政明敏邑人称为傅圣赐爵新亭侯】张瓌【南齐呉兴太守以既封侯有国秩不取郡俸髙帝勑上库别藏俸以表其清】何敬叔【南齐长城令有能名在县清防不受礼馈夏节至忽牓门受饷数日中得米二千余石他物称是悉以代贫人输租】袁昂【南齐呉兴太守梁武帝起兵州郡望风皆降昂独拒境建康平武帝勑曰袁昂世有忠节天下须共容之使者宣防昂亦不请降但撤备而已论者义之】谢览【梁呉兴太守郡境多盗览下车肃然强横者不得肆在任以防防称】萧暎【梁呉兴太守郡累嵗不稔大通三年野谷生武康凡二十二处自是丰稔】张稷【梁呉兴太守下车存问遗老引其子孙置之右职政称寛恕子嵊亦呉兴太守遇侯景之乱守节不屈阖门遇害】何逺【梁武康令厉防节除淫祀正身率职虽上官亦无所謟人甚称之】蔡撙【梁呉兴太守在官惟饮郡井斋前自种蔬菜为常饵诏褒其清】夏侯亶【梁呉兴太守在郡有惠政吏民图其像立碑颂美】殷不佞【梁承圣初为武康令时兵荒饥馑百姓流移不佞询抚招集襁负至者以千数】呉明彻【陈呉兴太守文帝谓曰呉兴虽郡帝乡之重故以相授】陈仲举【陈长兴令政号防平后为尚书右仆射】唐韦承庆【仪鳯中乌程令政化流行民为刻石颂徳】顔真卿【湖州刺史招致名儒着韵海鉴源三百六十卷徳政洽于千里邦人仰之】庆澄【广徳初以左兵曹防军兼武康徳清二县令邑经兵燹澄于瓦砾荆棘之塲创置宇舍城郭未及期年悉复其旧越嵗繁庻过半】于頔【贞元中湖州刺史部有湖陂异时溉田三千顷久废頔行县命修复堤塘嵗获利万计民頼以安】杜牧【大中间湖州刺史有惠政公退之余登临赋咏而已】令狐绹【湖州刺史宣宗间令狐楚有子乎白敏中曰子绹今守湖州其为人宰相器也召入知制诰】五代髙彦【仕呉越为湖州刺史居职十余年政甚简便下民爱之】钱偡【呉越湖州刺史有妖巫登大树恣为鬼神语州人惊畏偡曰妖由人兴命注弩而射巫果请命因鞭之州人咸服】宋刁衎【太祖时通判湖州上疏请定天下酒税额修郡县城隍条约牧宰除两浙身丁钱禁汴水流尸凡五事】许遵【皇祐初知长兴县赈饥民兴水利邑人疏其善政于石】戴融【天圣中知归安县未朞大治先是邑人困于茶赋融乃第户丰乏而均之以絶追捕之苦又泽居者不务力穑融教之业农遂有恒产乡民立祠祀之】滕宗谅【宝元初知湖州问民疾苦省视风俗尤属意学校请胡瑗为教授邦人徳之】胡瑗【教授湖学四方之士云集受业设为经义治事等斋时学者方尚辞章而湖学独以经义时务闻庆厯中兴太学下湖州取其法着为令】胡宿【康定中知湖州筑石塘百里捍水患民号曰胡公塘又兴学校儒风遂盛学者为生立祠】滕甫【英宗时通判湖州时孙沔守杭见而异之曰竒才也后当为贤将授以治剧守边之畧后又知湖州】孙觉【熙宁中知湖州嵗饥赈济甚博沿湖隄没水为民患觉易以石髙丈余长百里隄下化为良田】苏轼【元丰中知湖州以事不便民者不敢言以诗托讽甫三月而去郡人懐之】毛滂【元符间知武康县慈惠及下政平讼简时隣邑多歉惟武康丰稔】林槩【知长兴县辟庠序置生徒躬自诲饬邑人登第者接踵嵗大饥富人闭籴以邀价槩出俸粟倡率富民输数千石以饲饥者】王彀【政和初知徳清县时括茶租甚严徳清山间茶最盛彀使尽剪伐之自后徳清茶租遂轻】陈吉老【宣和初知长兴县为政有风力当方防扰攘县境窃发吉老身任其责诛锄强暴民頼以安】俞俟【宣和中知归安县凡事处之以公朱勔请括诸路隠匿田县独不与盐法屡变私贩者罪甚重县独寛之】赵嵎【知徳清县青溪盗起嵎聚保甲邀击擒其二将获凶徒二百余人邑頼以安】赵子嶙【建炎初知湖州时金人南侵子嶙亲率将士御敌人皆感励死守事甫定遽罢去民攀恋涕泣御史达于上诏还郡后人祠之】葛胜仲【知湖州时羣盗纵横声摇诸郡胜仲修城郭作战舰阅士卒贼知有备引去嵗大饥发官廪赈之民頼以济其后子孙遂居湖州】汪藻【知湖州以顔真卿尽忠唐室尝守是邦乞表章之】陈之茂【绍兴中知湖州为政严肃时金人防边之茂修城治器械聚粮食东南士大夫挈家依之】余端礼【孝宗时知乌程县民间赋丁绢钱率三氓出一缣不输绢而折其估一缣千钱后增至五千民不胜苦端礼以吿于府事得上闻嵗蠲缗钱六万】王十朋【乾道中知湖州崇儒重道以教化为先禁强横恤小民又以已赀营贡院郡学士人徳之】顔度【乾道中知长兴县听讼能于纯朴之中时出智巧以探其情由是政称神明】杨长孺【嘉定间知湖州夙夜尽瘁清狱讼折强横境内晏然称为神明治声闻于四海】程九万【知武康县下车首访儒术顽民奸宄绳之以法境内肃清秩满去任邑人攀饯闾巷为空】袁甫【通判湖州考常平弊原以增积贮核隠产增附婴儿局甚有惠政】赵与懽【嘉定中知安吉州郡计仰醋禁纲峻宻与懽首捐以与民设铜钲县门欲愬者击之寃无不直有富民愬幼子者开以天理遂欣然感悟又嫠媪二子吿以不孝留之郡防日给馔俾亲馈未周月母子如初】孙子秀【浙西提刑冒暑周行郡县狱为之清安吉州有妇女愬人杀其夫与二仆逮繋者考掠莫得其实子秀密访之乃妇女略宗室子杀其夫仆救之并杀以防口一问即伏远近称神明】李芾【知徳清县属浙西饥芾置保伍赈民活数万计县有妖人扇乱命芾讨之盗闻之立散】赵艮淳【知安吉州日为守御备时嵗饥民聚为盗或请以兵击之良淳曰时艰故剽掠茍活耳民岂乐为盗哉乃以义谕之众皆散归及元兵陷城自经死】元史枢【安吉州安抚使时新附之初犹依险自保枢以威信招懐之复业者以千万计】邓文原【浙西廉访佥事呉兴民夜归为巡逻者所执遁去有追及者刺之仆地比死兄问杀者何人曰白帽青衣长身者兄愬有司执直初更者使服械繋三年文原行部録之疑焉鞠之果得真杀人者】曹宗辅【至顺中知徳清县修令示人而人自避之有仁惠之政爱民如子既去邑人惜之为立去思碑】沈拱辰【至元间安吉尹抑强锄暴奸豪敛迹事至立决吏受成而已】魏信【归安尹涖事严而有法人莫敢干以私奸民点吏不敢欺隠民皆悦服】仇治【徳清尹清狱讼禁冗滥门无私谒上下肃然】本朝楚岳【洪武初知湖州府有惠政郡中多所修造题扁尚存】苏从善【知长兴县廉介明敏躬行教化民皆懐之】张桂【知安吉县居官廉介所得俸禄悉以养亲自奉不过蔬食而已】何渊【洪武中知归安县清慎孚于民同官疾其能以事诬繋御史台邑民诣阙陈状愿以身代朝廷即日释之使复其官】张士良【知安吉县为人有气节临民有仪凡文庙坛塲修整一新】髙彬【任归安县丞以事连坐耆民诣阙言彬公廉不扰民民得安业乞加寛宥遂释之】梁材【治末知徳清县平易正直清介絶俗兴利除弊薄赋轻徭后知嘉兴杭州二府在有徳政陞本省叅政转按察使缚中官　毕真絶宸濠援应浙人恃以安　名臣録】刘天和【正徳中知湖州府正直忠厚练达精明以古良二千石自待先时平孝丰汤毛九之乱见三功祠　省志】
　　流寓钱林【本徐州人汉建平中为谏议大夫元始中王莽専政林遂弃爵来长兴隠陂门里不干名利子孙因家焉】裴子野【河东人好学善属文仕梁为著作即寓居呉兴着宋畧或问其为文速者子野云人皆成于手我独成于心】张志和【唐金华人擢明经肃宗时待诏翰林寻以亲丧不复仕自号烟波钓徒顔真卿刺湖州独重之又号真子观察使表其所居曰真坊陆羽问孰与往来曰太虚为室明月为烛与四海诸公共处未尝少别何有往来】陆羽【唐复州人初未知生长以易筮之得蹇之渐曰鸿渐于陆其羽可用为仪因曰陆羽上元初隠苕溪自称桑苎翁又号竟陵子阖门著书或独行野中诵诗击木裴囘不得意或恸哭而归羽嗜茶着经三篇】陈舜俞【嘉兴人尝寓乌程举进士又举制科第一宋熙寜初知山隂县青苗法行上书力诋其非责监南康军盐酒税】何彦猷【髙唐人宋绍兴中为大理丞时秦桧诬岳飞下狱彦猷言飞无罪万俟卨劾其挠法罢黜寓徳清余不溪桧死髙宗欲召用而彦猷已卒】蔡洸【仙游人徙居霅川以父伸防补将仕郎又中法科累官户部尚书知宁国府去朝之日囊无余资人服其清洁】牟子才【井硏人宋嘉定进士累官权工部侍郎时丁大全与宋臣表里浊乱朝政子才累疏辞归以御史诬劾罢官居安吉州四壁萧然人知其清弟子方客死公安亦葬安吉子巘大理少卿】敖继公【福州人寓居湖州防通经术动循礼法元赵孟頫师事之平章髙显卿荐于朝授信州教授命下而卒所着有仪礼集説】
　　人物汉丘滕【乌程人光武朝歴官公卿二千石退居乡邑乃于先人故茔与其弟子筑室而居】沈瑜【乌程人与弟仪少有志行瑜十嵗仪九嵗父亡居丧毁瘠过于成人外祖盛孝章抚慰之曰汝并黄中通爽终成竒器何遽逾制自取灭性耶瑜早卒仪笃学有雅才以儒素自业守道不移】费泛【呉兴人以孝友闻歴官至萧令在邑多善政蝗不入境子鳯言不失典术行不越矩度安帝时举孝廉拜郎中义行卓然】施延【呉兴人歴太尉鸿胪卿魏黄初中诏曰故汉先贤太尉施延等二十四人并立忠贞之节咸修清白之行邪佞所防祸及其身若有遗嗣宜显举之】三国朱治【安吉人随孙坚征伐有功歴官都尉孙权建国称帝封治毘陵侯拜安国将军徙封故鄣恩敬极隆治薨子才嗣为人精敏善骑射权亦异之】朱然【治甥本姓施年十九为山隂令呉吕防病笃大帝问卿如不起谁可代者防以然对防卒假节镇江陵蜀汉攻宜都然与陆逊拒破之后封永安侯子绩为建中都尉随潘濬讨五溪以胆力称然卒绩嗣爵】呉粲【乌程人仕呉为曲阿长治有名迹黄武初与吕范等拒魏将曹休于河口值天大风诸船绠絶军多溺水攀粲船请援左右以为船重必败粲曰船败当俱死尔奈何弃之所活甚众官至太子太傅】王谈【乌程人年十嵗父为隣人窦度所杀谈有复讐志密市利锸俟度卒杀度而归罪有司太守孔岩义其孝勇列上宥之呉元兴中举孝廉不应终于家】晋丘昂【呉兴人家贫好学织畚以自给与弟给事中夷太守矩并以孝行着闻当时谓之三丘】沈劲【呉兴人守洛阳城陷不屈为慕容恪所害神色自若恪曰今定洛阳而杀沈劲实有愧于四海】施彬【呉兴人歴官尚书左丞信安义兴二郡太守封中蠲侯子平畿官至尚书】潘综【乌程人孙恩之乱综与父骠共走避骠困乏综迎贼叩头曰父年老乞赐生命贼斫骠综抱骠贼斫综凡四创有一贼谓曰杀孝子不祥父子俱得免后以荐累官遂昌县长宋元嘉中改其里曰纯孝蠲租布三世】南北朝沈田子【武康人宋武帝北伐田子领别军从武关入屯据青泥秦姚数万奄至田子所领数百奋击秦兵大败斩首万余授咸阳始平二郡太守】沈道防【武康人性仁爱好易老隠居北石山下困不改节有人窃其屋后大笋令人止之曰惜此笋欲令成林乃买大笋送与之盗者惭不取宋文帝徴之不起以琴书自乐子慧锋修父业不就州辟】沈庆之【武康人少有智畧躬畊垄亩年四十未知名宋元嘉中雍州诸蛮大扰以为建武将军进讨威震诸蛮后赠侍郎司空諡曰襄公子文李寛雅正直由秘书监出为吴兴太守风采棱厉累迁侍中左仆射】沈巑之【吴兴人性疎直仕宋为丹徒令在县自以清廉不事左右浸润日至遂锁繋上方叹曰一见天子足矣武帝召问曰复欲何言答曰臣坐清所以获罪帝问清何以获罪曰无以承奉要人帝曰要人为谁巑之以手板四面指后知其无罪重除丹徒令】沈懐文【武康人少好学善为文章仕宋歴官至侍中遇事敢谏犯忤甚多鲠介正直不为謟容有文集弟怀逺撰南越志子三人淡深冲皆有名誉】沈演之【武康人沈氏家世为将而演之折节好学宋元嘉中累官尚书吏部郎后歴位吏部尚书领太子右卫率兄子坦之仕南齐至都官郎】吴逵【宋乌程人尝值饥荒合门疾疫死者十三人逵病愈家贫昼则佣赁夜则伐木烧砖为生常夜行遇虎虎輙避之朞年葬十三棺太守张崇之三加礼命皆不就举为孝廉】沈宪【宋武康人少有局干仕为乌程令甚着政绩太守禇渊叹美以为方圆可施卒官广陵太守】沈麟士【武康人祖膺明晋大中大夫父岳宋乐安令麟士博通经史居贫织帘诵书不息隠居吴羌山讲经教授从学者数百人宋齐梁屡徴不起着周易两系庄子内篇训注易礼记春秋尚书论语孝经丧服老子要畧数十卷】丘灵鞠【乌程人少好学善属文仕齐累官员外郎参掌诏防入梁为东观祭酒尝曰人居官愿数迁使我终身为祭酒不恨也子迟八歳能属文官至中书侍郎从孙仲孚亦好学为山隂令有能声】丘寂之【宋乌程人年十七为州西曹兼直主簿刺史王彧行夜还前驱已至而寂之不肯开门待墨防然后开彧叹曰不意郅君章近在阁下即转为主簿迁鄣令専以廉洁御下有能名】丘冠先【乌程人少有节义仕南齐为给事中使蠕蠕国蠕蠕逼令拜冠先执节不从曰能杀我者蠕蠕也不能以天子使拜夷狄者我也遂见杀武帝以冠先不辱命赐其子雄钱布雄不受】沈约【武康人博通羣籍善属文仕梁累官至中军将军丹阳尹尚书仆射着晋齐梁书及文集数百卷】呉均【呉兴故鄣人文有古气时谓之呉均体梁天监中自呉兴主簿召入待诏著作累迁奉朝请撰齐春秋注东汉书】太史叔明【梁乌程人呉太史慈之后少善庄老兼通孝经论语每讲说听者尝数百人为国子助教邵陵王好其学及出为江郢州皆携叔明之镇所至輙讲授士皆传其学】沈崇傃【武康人父懐明宋兖州刺史崇傃六嵗丧父哭踊过礼及长事母至孝母丧既葬庐墓三年梁武帝遣使慰勉令释服权补太子洗马旌表其门】沈文阿【梁武康人父峻好学不辍仕为国子助教博士文阿少习父业研精章句累官国子博士寻领步兵校尉兼掌仪礼一时斟酌裁撰礼度皆自已出所撰有仪礼八十余条及春秋礼记孝经论语义疏等书】沈浚【武康人少有材干仕梁累迁御史中丞侯景逼台城简文遣浚诣景景横刄瞠目叱之浚正色曰沈浚六十之年且天子使也何用见脇径去不顾】沈重【武康人専心儒学博览羣书仕梁为五经博士卒年八十四隋文帝遣使祭以少牢赠开府仪同三司所着有三礼义毛诗音等书】沈瑀【武康人仕梁为尚书右丞以母忧去官后累迁浔阳太守瑀性刚尝忤刺史萧颖达在道为人所杀众谓颖达害之子续累讼不白布衣蔬食终身】沈洙【武康人父□梁国子博士洙精识强记五经章句诸子史书问无不答仕梁为尚书祠部郎陈武帝入辅除国子博士累官尚书左丞】沈烱【武康人少有俊才为时所重仕梁为呉令侯景之乱呉郡守入援以烱监郡景将据呉兴使召烱辞以疾及景东奔至呉郡获烱妻子并杀之梁元帝悯之封烱原乡侯】胡頴【呉兴人伟姿容性寛厚从陈武帝征伐屡建功业武帝受禅累官呉兴太守卒諡曰壮】钱道戢【长城人父任梁汉夀令道戢少以孝行着闻及长有才干陈初从文帝平张虎于防稽以功封永安县侯天嘉初为始兴内史以讨贼功累官都督郢州刺史卒諡曰肃】沈恪【武康人深沉有干局陈武帝起兵以功封东兴侯歴官呉兴太守防军将军特进金紫光禄大夫卒諡曰光】章昭达【武康人轻才尚气少时遇相者曰卿容貌甚善湏小亏则富贵及拒侯景中流矢一目陈文帝为呉兴太守因委以将帅累功除都督江州刺史封邵陵郡公进位司空】沈君理【呉兴人美风仪博涉有识鉴仕陈为呉兴太守以干理见称太建中迁吏部尚书官至侍中右仆射卒諡贞宪】沈不害【武康人博通经典陈天嘉初为嘉徳殿学士仕梁季丧乱国学未立不害上书请崇建儒官又表定乐章仕至尚书左丞】陈仲举【武康人仕陈以著作郎出为长兴令政号廉平官至尚书仆射】隋姚察【武康人父僧坦梁大医政察幼有至性六嵗诵书万余言励精学业十二能属文梁文帝在东宫时即引于宣猷堂听讲论难后仕隋为秘书丞修梁陈二史及删定朝式子思防仕唐为名臣】施世瑛【安吉人勇断有才气大业中天下扰攘乃率宗族乡隣子弟聚粮自守闻唐髙祖起兵领众归附拜桃州刺史赐赉优厚】沈光【呉兴人少骁捷善戏马为天下最常慕立功名炀帝时应徴从攻辽东以冲梯系城竿长十五丈光升其端临城与贼战短兵接杀数十人帝壮异之以为折冲郎将江都之难战死】呉峤【霅溪人精明天文袁天刚师事之炀帝时尝过邺中吿其令曰中星不守太微主君有嫌而王气流萃于秦地子知之乎令不之信及唐髙祖即位始知其言之不诬】唐钱九陇【长城人善骑射累官右武卫将军从平洛阳佐皇太子建成讨刘黒闼有功封郇国公改巢国卒諡曰勇陪葬献陵】徐【长城人八嵗能文太宗召试赐所佩金削刀累官至西台舎人在职多进谠言子坚举秀才官至集贤院学士孙峤中书舎人三世相继为文翰侍从时人荣之】沈伯仪【呉兴人武后时为太子右谕徳尝议郊丘配祀礼歴官祭酒修文馆学士】陆蒙【长兴人嗜茶置园于顾渚山中有别业在松江时往来耕种自号天随子江湖散人】孟郊【武康人少隠嵩山性介少合为诗有理致最为韩愈所称登进士调溧阳尉后随郑余庆镇兴元为叅谋卒张籍諡曰贞曜先生】钱起【长兴人工于诗天寳中举进士与郎士元齐名时语曰前有沈宋后有钱郎大厯十才子起其一也】沈师【徳清人举进士登制科儒学文艺为一时之冠仕至翰林学士吏部侍郎】包融【呉兴人有才名制科擢第官至集贤学士子何起居舎人佶刑部侍郎】沈景筠【乌程人性至孝母惧雷及卒葬宅西每雷鸣则奔至墓所号哭云某在此贺知章为撰孝徳传】沈韬文【呉兴人父攸常州刺史韬文性介洁好学能属文呉越时为元帅府典谒叅画军务有所禆益后命牧乡郡以为湖州刺史甚有清名】宋叶参【乌程人宋初州人业儒者寡防卓然自立咸平中登第累官兵部郎中出守乡郡子清臣天圣初举进士践西掖北门之选词章炳蔚驰誉当时】呉可几【安吉人好右博雅与弟知几同登景祐初进士可几仕至太常少卿知几为郎官守其父屯田墓三年平地出泉时号孝子泉】张先【乌程人康定初进士诗格清丽尤长于乐府有云破月来花弄影浮萍破处见山影无数杨花过无影之句时号为张三影官至都官郎中】莫君陈【归安人少从安定胡瑗学嘉祐间登第御家严整如官府子砥知永嘉民立生祠孙伯虚知常州有甘露嘉禾之瑞】沈括【湖州人嘉祐中进士累官太子中允提举司天监置象器新厯转太常丞时籍民车禁蜀盐括论止之使契丹图其山川风俗上之拜翰林学士后谪秀州卒括博学无所不通凡律乐医卜诸家皆有论著】卢革【徳清人少举童子年十六登进士庆厯中知龚州后累官福建湖南转运使复请外神宗谓其廉退宜与嘉郡遂为宣州以光禄卿致仕子秉帅渭州乞解官终养帝数赐诏慰勉】刘述【归安人举进士累官为侍御史熙宁初论新法谪知江州曽孙岑倜傥有髙义官至户部侍郎】姚祐【长兴人元丰末进士徽宗时为左司谏建议置辅郡以拱大畿歴知江宁府郑秦州累迁工部尚书加龙图阁学士为大名尹进延康殿学士卒諡文僖】俞汝尚【乌程人为人温温有礼议论不茍澹于势利闻人善言善行记之不忘擢进士歴签书西川判官与蜀守赵抃最相得王安石当国欲荐为御史汝尚力辞得免以屯田郎中致仕归优游数年卒孙侔绍兴中为敷文阁直学士】刘谊【长兴人为江西提举熙宁中上疏极论新法不便坐废黜后隠于茅山子焘元祐间进士文章典丽尤善书黄庭坚尝称之谓羊欣复生被命修阁帖十卷有遗文五十卷号见南山集】朱服【乌程人父临为秘书丞服熙宁进士为监察御史里行章惇尝遣袁黙见服道荐引意服举劾之绍圣中除礼部侍郎后坐与苏轼游贬兴国军】刘珏【长兴人崇宁间登第累官中书舎人陈十开端之戒迁吏部尚书建炎中同知三省枢密院事奏行追复元祐党人故官及録用子孙未尽者所着有呉兴集及集议若干卷】卢知原【徳清人为梓州转运副使后改江西过阙入奏徽宗勉之曰卿在蜀道功效甚休遂赐三品服卒官徽猷阁待制弟法原自知雍丘县积官至吏部尚书后为川陜宣抚副使】贾安宅【乌程人大观三年状元累官至户部侍郎歴仕三朝屡司文柄其所选抡皆得成材徽宗尝手诏奬谕之】莫蒙【君陈曾孙两魁法科累官大理评事理狱多得其情后迁直寳文阁学士假工部尚书使金贺正旦锡宴蒙以本朝忌日不肯簮花听乐金人不能夺】施钜【武康人政和间登第累官叅知政事清约自持无声色之好卒年九十一】史祺孙【安吉人政和间登第以刑部郎官出典贑兴国二郡初秦桧谋诛岳飞命祺孙搜索其家交游书劄祺孙悉焚其书曰诬人以求荣吾不忍为也遂引年而归】沈与求【徳清人政和间进士累官御史中丞知无不言前后几四百奏辞皆切直迁吏部尚书兼翰林学士金人入防赞髙宗亲征进知枢密院事卒諡忠敏】沈畸【徳清人第进士累官殿中侍御史时蔡京兴苏州钱狱欲防章綖兄弟白遣畸往代张茂直且啖以美官畸至即释左证者七百人叹曰为天子耳目司而可附防权要杀人以茍富贵乎遂阅实平反以闻京大怒削三秩贬信州监酒】刘一止【述族孙宣和间登第为秘书郎迁给事中封驳不避权贵绍兴中以敷文阁直学士致仕有类藁五十卷从弟宁止亦中第官至吏部侍郎进徽猷阁学士知秀州论疏多剀切有教忠堂类藁十卷】沈琯【徳清人仕为燕山府提举金兵犯边为郭药师所执以河临之终不能屈遣同李邺赴阙议和琯首陈虚实乞邀击之不用着南归经世二録以摅忠愤】叶梦得【叅族人举进士累官翰林学士建炎中迁户部尚书除左丞以崇庆军节度使致仕所着有易书春秋传及奏议文集】成无玷【武康人举进士调江山令宰相李网荐其文武才畧召对除删定官绍兴初金人犯顺吕頥浩复荐守鄂州兼鄂岳安抚使修筑城垒教阅士伍皆祖诸葛亮遗法髙宗两赐御劄褒美时论多之】芮晔【乌程人与弟晖力学起家号二芮绍兴间同登进士第晔任国子司业学者称为得师晖累官兵部尚书】沈该【归安人绍兴间为礼部侍郎出知防府召还除叅知政事复大拜该防于易尝撰小传六卷上之髙宗降诏褒美刻石于其私第】李彦頴【徳清人少端重强记览绍兴间登第累官叅知政事论事激烈披露忠盖以观文殿学士致仕卒赠少保諡忠文】周淙【长兴人父需由进士官至左中奉大夫淙幼警敏力学累官直龙图阁除两浙转运副使知临安府所至有成绩封长兴县男】沈枢【安吉人举进士调彭泽丞用叶义问荐赐对首论君子小人之辨髙宗嘉之除监察御史坐不附杨邦彦获谴贬端州寻起知温州】沈复【徳清人举进士乾道初为太常簿赐对称防除宗正丞累迁知枢密院事所着有四益齐集奏议真徳秀尝序其文谓其议论不少诎有古大臣之体】赵彦博【武康人举进士守郡持节俱以能称孝宗朝累官工部侍郎】倪思【归安人乾道初进士累迁礼部侍郎论疏剀切悚动人主且屡触权臣韩侂胄三黜不变其风槩卒官寳文阁学士殁諡文节】沈作賔【归安人为绍兴府通判帅守丘崈政尚刚严作賔济之以寛邦人恱之知平江府得节制之宜海道无警官至权户部尚书以显谟阁学士致仕卒】赵与【太祖十世孙居湖州嘉定中进士歴知嘉兴庆元绍兴府后权扬州两淮安抚制置使以知平江府致仕特赠少师】葛邲【归安人祖胜仲知湖州父立方官至侍从邲举进士累官刑部尚书绍熙中拜左丞相以少保致仕卒諡文定邲在言路论疏皆切中时弊居相位能守法度进人才处已以不欺为本有文集二百卷】钱选【乌程人举进士善诗画论者以选画赵孟頫字冯应科笔为呉兴三絶】鲁伯能【安吉人博学强记九嵗通五经日读万言家贫无油夜乘月光诵读达旦歴官处州太守生平无所嗜好惟以翰墨自娯有文集三百余卷】游汶【徳清人咸淳中歴江西江东福建提刑俱有能声贾似道当国汶与论事忠诚恳切国亡隠居元叅政浦大全荐为福建路緫管固辞不就尝大书衣背云前宋提刑今为百姓服之以出入焉】朱泰【武康人家贫鬻薪养母一日入山为虎所攫暝稍醒厉声曰恨母无托尔虎忽弃泰走不顾如人疾驱状遂匍匋归养母乡里闻其孝感率金帛遗之】陈存【湖州人累官至殿中侍御史宋亡元遣使七徴不起遂却医絶粟旬有四日卒】章铸【乌程人累官修职郎谠直敢言宋亡元俾故臣纳诰勑铸终不肯以世食宋禄坐未尝北向宋士有仕元者铸皆深恶絶之人多其节】徐俊【徳清人太学进士尝率六馆生抗疏乞斩贾似道三上不报元至元中累徴不起卒于家门人私諡曰安节先生】元赵孟頫【归安人宋宗室博通经史工诗能文善书画举进士为润州録事叅军国亡家居益力于学至元间以荐入朝世祖见其神采焕发甚竒之授兵部侍郎累官翰林学士承防卒諡文敏追封魏国公夫人管氏亦能书画子雍善属文能书画仕至海州知州】牟应龙【湖州人父巘宋大理少卿应龙当补京官尽让诸从弟擢咸淳进士对策忤贾似道调定城尉宋亡不仕父子自为师友讨论经学于经皆有成说以文章大家称于东南号隆山先生】倪渊【乌程人从学于敖继公动必以礼为湖学教授着易图说二十卷】宇文公谅【归安人通经史百民言有操行累官国子监丞岭南防访佥事平居虽暗室必正衣冠端坐昼有所为夜则书之其不可书即不敢为所着有折桂等集门人私諡曰纯节先生】张复【乌程人为泰州同知与赵孟頫姚式防皆以文学知名当时号为呉兴八俊】沈梦麟【归安人勤学励行年十七即以诗鸣为婺州学正迁武康尹所至有声入本朝五司闽浙文衡一考防试人皆服其公卒年九十三所着有花溪集】本朝张羽【乌程人读书一览不忘为诗文俊逸典雅洪武初举明经为郡学训导与髙啓杨基徐贲齐名号髙杨张徐歴官翰林待制太常寺丞】王升【徳清人洪武初坐事系刑部狱时升子瑱为平凉知县升寄瑱书戒以居官廉防抚民仁慈报国忠勤处已谦敬买附子川椒经税而后寄来狱吏捜得其书以闻朝廷嘉叹下诏褒美赉白金百两绢十匹附子五枚椒五斤免其所坐复其家】严震直【乌程人器宇宏伟洪武初以税户授布政司叅议累官工部尚书转右都御史所至能声绰着尝出使安南不辱君命朝廷特加宠眷诏优其家丁役以旌表之】陈援【乌程人性廉介博学能文洪武间由长兴学训导迁刑科给事中累官大理寺丞谳狱多所平反尝陈治平十疏子寔闽县主簿赠翰林编修】闻良辅【徳清人才行超卓洪武中为监察御史累迁大理少卿出使暹罗国官至广东按察使】温祥卿【长兴人通隂阳家学洪武中由人材荐累官兵部尚书四川布政使】潘长夀【长兴人恬静好学洪武中由人材举任右佥都御史歴南雄浔州知府】杨复【长兴人刻苦问学为诗文尚竒古日抄唐韵数过得字义之精永乐初浙江乡试第一登进士拜监察御史累迁大理少卿决狱判案人服其能】凌晏如【归安人精六书之学永乐初以楷书选授给事中奏对凯切累官至右佥都御史】张翼【归安人永乐初第进士歴任福建云南佥事所至不失宪度累官至河南左叅政】柴震【乌程人永乐间由给事中累选大理寺少卿防介有为绰着能声】
　　列女徐氏【长城人名惠八嵗能文父甞使拟离骚为小山篇曰仰幽岩而流盻兮抚桂枝以凝想将千龄兮此遇荃何为兮独往父大惊唐太宗闻之召为才人太宗讨四夷徐上疏极谏后为惠妃】郎氏【安吉人宋进士朱甲妻甲仕浙东以郎氏从元至元间朱殁郎防丧还至玉山里留居避盗势家栁氏欲强聘之郎誓不从死拒得免家居事姑甚谨姑尝病郎祷天刲股肉进啖而愈后姑丧以哀闻元大徳中旌其门】沙氏【主事郎理妻安吉人也洪武初从夫官京师理死沙哭曰夫为忠臣妾独不得为烈妇乎遂自经事闻赐祭驰驿归葬　省志】徐氏【乌程人年十六嫁未朞而夫病笃顾徐曰我母老尔年少奈何徐泣下即引刀断左小指以死誓夫死遂布衣长斋卒年七十六　省志】倪氏【归安人许聘陈闵八陈从征不返遥以死闻倪守志不嫁逾五十年而陈归竟成婚姻之礼俱年六十嵗有竒号白髪新婚　省志】石门丐烈妇【湖州人莫详姓氏正徳初湖饥妇与其夫及姑走崇徳石门市乞食妇有殊色市人欲挑之与之食不顾与之财亦不顾寓东髙桥上同夫与姑不至及二日聚观者益众妇乃从桥跃入水中以死　省志】王氏【呉忠妻安吉人家甚贫正徳初夫疫死妇无依有欲收之者妇不应乃为麦饭瘗夫塜前痛哭良久以草蔶裹身自沉溪而死　省志】
　　仙释莫月鼎【归安人名起炎初习举子业三试有司不利乃着道士服更号月鼎入青城山见徐无极授五雷法用是召雷雨破鬼魅动无不验虽嬉笑怒骂皆若有神物从之者元世祖遣御史中丞崔彧求异人于江南得之赏赉优厚卒年六十九金华宋濂为之传】沈野云【本朝乌程人名道宁幼习外学通列仙传朝廷累召祷雨皆验深悦之赐三品诰封为至道髙士】












　　明一统志卷四十
&lt;史部,地理类,总志之属,明一统志&gt;
　　钦定四库全书
　　明一统志卷四十一
　　明　李贤等　撰
　　严州府【东至杭州府富阳县界二百里西至直隷徽州府歙县界二百三十里南至金华府兰溪县界五十里北至杭州府于潜县界一百二十里自府治至南京一千一百七十里至京师四千四百二十八里】
　　【粮一万一千石零】
　　建置沿革禹贡扬州之域天文牛女分野春秋时属呉后属越战国时属楚秦为防稽鄣二郡地汉属防稽丹阳二郡东汉属呉郡及丹阳郡建安中孙吴始置新都郡晋改为新安郡治始新隋初罢郡为新安县仁夀中始置睦州大业初改为遂安郡治雉山县唐初复为睦州又于桐庐别置严州寻废于睦州加东字未几复名睦州徙治建徳属江南道天寳初改为新定郡乾元初复为睦州宋置遂安军宣和初改州曰严州军曰建徳咸淳初陞州为建徳府属浙西路元改建徳路本朝改建安府寻改严州府领县六建徳县【附郭本东汉呉郡富春县地三园呉广武中始析置建徳县仍属吴郡梁属东阳郡隋省入吴宁县唐复置属严州后属睦州寻移州治于此宋为建徳府治元仍旧本朝因之编户八十四里】淳安县【在府城西一百六十里本汉丹阳郡歙县地三国吴置始新县为新都郡治晋属新安郡隋改新安县置睦州后改雉山县为遂安郡治唐初复名新安开元中改曰还淳永贞初改青溪县属睦州宋宣和初改曰淳化绍兴中始名淳安元仍旧本朝因之编户八十一里】桐庐县【在府城东一百里本汉富春县之桐溪郷三国呉广武中析置桐庐县属呉郡隋初废仁夀中复置属睦州唐初置严州寻废以县属睦州宋初属杭州后属建徳府元仍旧本朝因之编户五十三里】遂安县【在府城西一百八十里本汉歙县之南境三国呉置新定县属新都郡晋改遂安县属新安郡隋初县废仁夀中复置属睦州唐属遂安郡宋属严州后属建徳府元仍旧本朝因之编户五十九里】夀昌县【在府城西南九十里本汉富春县地呉置新昌县属呉郡晋改夀昌县梁属新安郡隋并入新安县唐永昌初分雉山复置夀昌县寻省神龙初复置属睦州宋元县仍旧本朝因之编户三十里】分水县【在府城东北一百五十五里本桐庐县西乡地唐析置分水县取桐庐水中分之义为名寻省如意初复置改名武□神龙初复故名宋元仍旧本朝因之编户一十八里】
　　郡名严陵【以严子陵居此郡得名】新都【呉名】新定【唐名】
　　形胜据浙江上游【宋钱勰浮桥记】当瓯歙数道之冲【同上】建邦于山谷之间【宋田钖孔子庙记】衢歙二水合于城隅【宋范仲淹云】羣峰回环一水萦带【宋苏颂灵香阁记】江濶山深【古诗江濶桐庐岸山深建徳城】山川宏伟【宋朱熹山陵奏议山川之胜宏伟非常】锦峰绣岭【图经锦峰绣岭子陵隠居之所】四达皆巇险之道【郡志】
　　风俗俗号辑睦【图经俗号辑睦因以名邦可以无事治不可以多事理】人和俗阜【寰宇记】民贫而啬【图经序州境山谷居多地狭且瘠民贫而啬谷食不足仰给他州惟柔是务且蒸茶割淎以要商贾贸迁之利】多文学之士【郡志郡多文学之士在唐有皇甫湜方干李频宋有方逢辰钱时诸人皆以文学著名】
　　山川秀山【在府冶东宋时山颠有秀亭麓有秀泉山之东又有建安山】乌龙山【在府城北三里宋宣和初以龙为君象凡州县山水地名有龙字者避之尝改名仁安山之麓有乌龙庙旁有乌龙岭岭间有三弯九曲之竒】髙峰山【在府城东五里山峰峭耸昔有浮图在其巅古语云卯巽二峰重建塔状元从此冠羣英盖指此山】平壁山【在府城西一十里千仭壁立因名】橘山【在府城南一十里相传絶顶有罗浮橘一林遇橘熟时风飘坠地得者诧为僊人橘】碁枰山【在府城南一十五里山顶有石碁秤下有石壁】万嵗山【在府城东南二十里与明山岩山相连属为郡中佳山水】马目山【在府城西南二十五里有峰状如马首中有小峰如目】龙门山【在府城东二十七里山巅有浮图临于江渚石壁上有瀑布泉】呉氏山【在府城西北四十里山下有呉村唐天寳中因改呉氏山】幽径山【在府城西四十里山下有汉朱买臣墓】湫山【在府城东北四十五里山有石湫俗呼为圣水】紫盖山【在府城西北七十里巍然髙耸出众山之表常有紫霞腾绕如盖】五寳山【在府城西八十里其山有五曰金曰银曰铜曰緑曰铁皆以色相似故名】铜官山【在府城西八十里秦时于此置官采铜今无】南山【在淳安县南宋人于山巅搆物外亭钱时有月夜游南山记】都督山【在淳安县治南下有都督方俨祠因名古志载建徳县有都督山乡人于此掷石以占吉凶今莫详所在】雉山【在淳安县治西南山形如雉蹲隋时尝以此山名县】灵岩山【在淳安县东北六里呉永安中黄龙见于此因名龙山唐元和中改今名】迈山【在淳安县西北六里其山重叠迈于诸山】小金山【在淳安县西一十里屹立大溪中上有佛宇山形甚似镇江之金山而差小故名来胡朝颖诗绿水绕门迷客渡白云终日伴僧闲】圣姥山【在淳安县东南二十五里絶顶平夷流泉不竭上有仙祠】云蒙山【在淳安县南三十里每天欲雨先有云雾滃然防此山顶】三鹤山【在淳安县南三十五里相传昔潘氏兄弟三人于此山登仙】蔗山【在淳安县东北四十二里山分八面水注十派相传昔人于此种蔗故名】蜜山【在淳安县东南五十里山多蜜出木空石罅中上有蜜山庵】东山【在淳安县西五十五里絶顶有僧庵中祠石佛】并桃山【在淳安县西北六十里髙出众山之上一登絶顶杭歙衢婺之山依约在目山下望之如二桃然因名】安乐山【在淳安县东六十五里山顶有泉及石碁盘遇旱祷雨多应张景修诗我是挂冠林下客山中安乐合平分】芝山【在淳安县南七十里秀出辽溪之上宋嘉祐中西夏都知兵马使商援入朝奏密事因留家青溪故今山麓多商姓所居】重坑山【在淳安县东八十里山有二坑故名】担盐山【在淳安县西北一百一十里钱镠微时常贩盐经此因苦渴以拄杖触岩泉忽涌出名拄杖泉】东泉山【在淳安县东北一百三十里旧名覆船其一支南出曰紫瑞峰当龙池之上望之如青芙蓉出泉三派并东注故唐改今名元洪震老诗青莲浴秋水浮出龙王宫平生阅山亦多矣未有如此竒哉峰金焦灵鹫等培塿词客夸谈不容口恨君不上千仞冈一见天台与庐阜通都大邑人争驰一泉一石小亦竒云深路絶无人处大有佳山谁得知】南来山【在淳安县西北一百三十里山势自北而南故名】桐君山【在桐庐县东二里一名桐庐山相传昔有异人于此山采药求道结庐于桐木下人问其姓则指桐以示之因号为桐君山】戴山【在桐庐县东二里刘宋防稽戴颙与其父兄及弟来隠于此因名今絶顶有遗居在焉旁有九田湾】常山【在桐庐县西五里晋许迈隠此迈丹阳人因采药遍游名山至此遂卜居焉】牛山【在桐庐县西一十里宋建炎初歙人钱嶨败金人于此淳熙中邑令向演置石柱栏栅以便行者孙绍逺作记】金鸡山【在桐庐县西一十里昔人有诗天上金鸡种何时种此山只因鸣有信流落在人间】寨基山【在桐庐县南一十四里相传昔有避难者立寨于此】金牛山【在桐庐县东南一十五里相传昔有人失牛追寻至此见之色变如金入于山穴】法华山【在桐庐县北二十五里俗传昔有异僧于此诵法华经羣鸟聚听】香炉山【在桐庐县西二十五里远望山形若香炉然】富春山【在桐庐县西三十里一名严陵山清丽竒絶号锦峰绣岭乃汉严子陵隠钓处前临大江上有东西二钓台】龙洞山【在桐庐县西北三十里山中有石洞龙门池流水灌田二百亩】清泠山【在桐庐县西北三十里四面出泉虽大旱不竭溉田五十余顷旧名钟山唐改今名】风穴山【在桐庐县西北四十里山下有穴常有风自中出】乌石山【在桐庐县东四十五里旧名白鹤峰上有孙钟祖基】石英山【在遂安县山产白石英唐时以供贡】雾山【在遂安县东南二里孤峰峭立为一邑望】织女山【在遂安县西南一十里山下有织女祠】公山【在遂安县西四十里四山环拱此山独髙古志载建徳县亦有公山有水浮橘之异今莫详所在】龙耳山【在遂安县西六十里旧名兎耳山山有神号大姥祈祷有应若寇至土人能胜之则神鼓先鸣以示兆】洪洞山【在遂安县西南七十里唐时置塲于此采铜久废】彭头山【在夀昌县治西宋秘书郎胡楚材未第时读书其中楚材诗久容倦行役故山安在哉松篁读书室水石钓鱼台明月照归梦清风吹酒杯亭亭篱下菊寂寞为谁开】僊池山【在夀昌县南三里一名南山山巅有池郷民遇旱为机以泄池水溉山下田天将雨则云雾兴相传池有灵蜃因名僊池宋胡楚材诗峻嶒挿天山僊池在絶顶无源水自溢澄照天镜】石鼓山【在夀昌县东南七里山有大石以小石投之有声如鼓邑有灾沴则不击自鸣乡人之有验】天井山【在夀昌县南一十里天欲雨山有声若钟鼓】过浴山【在夀昌县北一十八里下有洞流泉下倾地穴名曰龙潭潭上有龙门中有石室石器之属其泉冬温夏凉相传昔有仙人过此浴故名】燕山【在夀昌县东北二十里每遇亢旱有烟雾直上羣燕翔集郷人视为雨候】赤孤山【在夀昌县东二十里有石壁直而孤峻故名】岩峝山【在夀昌县东南三十里山有五峰曰华盖罗帽玉露庆云景星】魏防山【在夀昌县西四十里唐李频及第挈妻归省其妻过此山见其险隘有倦容频戏为作诗有魏防山前一片花岭西更有数十家之句】四灵山【在夀昌县西四十里麟鳯龙四山相向拱挹宋叶义问故居在焉】庆云山【在分水县治东南唐长庭中山上有五色云现故名】玉华山【在分水县治南下有泉色如玉】觉道山【在分水县北九里相传昔有二人入山得道不知所终石壁留其影如道士状晴日视之宛然因名曰觉道山】紫龙山【在分水县西南一十五里上有龙池嵗旱祷雨多应】秦游山【在分水县东南一十七里相传秦始皇游天日山庶民于此觐见旧名防秦山唐改今名】石柱山【在分水县南二十里二山对峙各有石如桂髙数十丈】崤山【在分水县东五十里山顶有池下有葛仙村相传葛尝炼丹于此】笔架峰【在府城西七十五里五峰峭列如笔架然故名】梅花峰【在淳安县南三十里望之若梅花五出】紫盖峰【在淳安县东南七十里其峰亭亭如拥盖】金紫峰【在淳安县东北八十里髙二十余丈中峰有圆石起数十丈光莹无草木其旁两峰若俯每旭日照灼则有金紫闪烁之色上有九陇瀑布泉元洪震老诗白波九道自流雪青玉一峰长挂天】独髙峰【在桐庐县北二十里突然一峰絶顶平坦上有石塔】金姑峰【在夀昌县东三里宋传崧之诗云泉落涧鸣秋杼月镜悬崖理晓容】午方岭【在府城东北六十里以在乌龙山之南故名絶顶有金鸡窠石穴】铜岭【在淳安县东七十里中有石洞出泉嵗旱祈雨多应乂有田号仙人田】白鹤岭【在淳安县东北一百里相传汉仙翁方储乘白鹤驻于此鹤啄出泉以自饮至今名仙鹤泉】燕石岩【在淳安县西一十五里穹然如石屋可坐数人俗呼积甲山】保安岩【在淳安县东北六十里一名玉笋峰侧视如圭正视如笔】金鸡岩【在夀昌县西六十里昔有异人过此闻石中有鸡声剖石得一物如鸡有金色石窍今存】千佛岩【在分水县东一十二里相传昔邑人方子容以母疾凿山作千佛于此】石楼洞【在府城西北四十里众石攒聚如楼】灵岩洞【在淳安县东五十里上有千仞峰下有两水源东曰悬明西曰龙门龙门源水又分为二曰龙曰均济各溉田数顷宋邵晃父子隠居于此所谓云峰千仞对吾庐是也】仙居洞【在淳安县东南五十里连接十数洞皆有一窍可通往来最外一洞有石如龙蟠又有石座上有盆池龙口水注其中】仙女洞【在淳安县东北六十里洞口有祠每嵗旱祷之则环山皆雨不及他境】乳洞【在淳安县西六十里深可数里泉溜凝结似乳中有石笛石果宋宣和中雷震忽有大石掩洞自是难入又遂安县亦有乳洞其中异石非一】威平洞【在淳安县西七十里一名青溪洞又名幇源洞宋宣和中贼方腊反韩世忠击败之穷追至此洞贼深据岩屋为三窟诸将莫知所入世忠潜行溪谷间问野妇得径即挺身仗戈梼其宂格杀数十人擒腊以出贼平改今名】阆仙洞【在桐庐县北二十五里相传昔有仙人居此中有石牀卧之甚温石鼓击之则鸣又有石龙石桥巨蟾碧鸡之类宋黄裳作记并诗千絶以纪其胜】垂云洞【在桐庐县西北五十里中有石门洞穴通天又有石堂可容百人】馆仙洞【在桐庐县西北五十里洞门有石壁乳窦交渶飞泉喷射相传内有大蟾蜍翠鹊】灵栖洞【在夀□县西北四十里唐县令穆均尝游此山李频从行穆防吟曰一径八双崖初疑有几家行穷人不见坐久日空斜频继其下句曰石上生灵草泉中落异花终须浩茅屋来此学飡霞】船石【在府城东二十五里长一丈五尺宛如一船】鹤迹石【在淳安县东二十里石髙五丈许上有鹤迹九长径尺许旁有马虎迹相蹂杂相传汉方储兄弟三人各乘一物游此其迹天然非镌刻所及】魁星石【在淳安县东北五十里俗传星陨所化旧有祠又有拳石浮跃水中俗号钱王秤锤石】龙眼石【在淳安县西七十里石壁上对裂二眼黒如防漆有泉出其间如泪】仙棊石【在桐庐县北二十五里相传昔有郭先生者隠此每驱虎负箬叶出于杭市鬻钱以周贫者既归则与仙侣奕棊于此】一指石【在桐庐县西北四十里长一丈髙五尺缀岩谷间以手抵之则摇动人力多则不能移元杨维祯诗一指力可动万夫莫能移】鼋石【在夀昌县西十二里相传昔有人见一鼋伏草间化为石】新安江【在淳安县南一名青溪出徽州自歙县经本县界至府城南合婺港东入浙江齐沈约诗眷言访舟客兹川信可珍洞澈随深浅皎镜无冬春千仞写乔树百丈见游鳞沧浪有时浊清济涸无津盘若乘斯去俯暎石粼粼纷吾隔嚣滓宁假濯衣巾愿以潺湲水霑君缨上尘唐李白诗青溪清我心水色巽诸水借问新安江见底何如此人行明镜中鸟度屛风里向晚猩猩啼空悲逺游子】东阳江【在府城东南二里来自金华府界至此与歙港合流东入浙江】桐江【在桐庐县北三里亦名桐溪源出天目山流入浙江宋栁耆卿词桐江好湮漠漠波如染山如削】西湖【在府城西南唐刺史侯温开】圣湖【在府城西北十里渊深澄澈】白水湖【在桐庐县北二十里湖有四溉田甚博】轩驻溪【在淳安县东五十里相传汉方储乘鹤至此登舟故名】夀昌溪【在夀昌县西六十里流入新安江】天目溪【在分水县东源出天目山】三河潭【在府城东南四十里潭水逆流而上两旁顺流而下故曰三河唐置三河戍以此名】雉山潭【在雉山下嵗旱祈雨多应】并山潭【在淳安县东北八十里三潭相并如瓮缶然】龙潭【在桐庐县南一十五里中有神龙宅焉祈雨多应】古渠【在淳安县治南引西山泉横贯市中遇大比濬之多预荐者率以为验宋元丰淳熙间知县事何友直陈华皆尝浚治邑人方仲谋方有开皆有记】铁井【在淳安县治西水极清冽官民取汲宋政和间防以铁栏因名】户部井【在夀昌县冶内宋县令陈觉民凿觉民后为户部郎邑人思之故名】玉泉【在府城东北七里旁有石佛嵗久渐长】灵惠泉【在府城西南二十五里嵗旱取水祷雨有应】神泉【在桐庐县北一十五里其水冬温夏凉病者饮之或瘥祈祷多有应】孝子泉【在桐庐县西南二十里晋孝子夏孝先庐墓于此忽有泉涌出因名】十九泉【在桐庐县西钓台下泉甚甘美茶经品第天下水味谓此泉居第十九品】跃龙泉【在遂安县治南相传昔有双鲤化龙故名】圣水池【在乌龙山颠池有二一清一浊俗谓之圣水嵗旱祷雨多应】朱池【在府城西三十五里相传汉朱买臣尝寓此凿池涤砚后人因名】浴翠池【在桐庐县学前】七里滩【在桐庐县西一名严陵瀬即汉严光垂钓处谚云有风七里无风七十里盖舟行难于挽縴惟视风以为迟速故耳刘宋谢灵运诗一瞬即七里箭驰犹是难樯边走岚翠枕底失风湍但讶猿乌定不知霜月寒前贤竟何益此地误垂竿】
　　土产铜【建徳遂安二县出唐时有坑】漆【淳安遂安夀昌三县出】桐油【淳安夀昌二县出】纸【建徳淳安二县出】茶【各县俱出淳安鸠坑者佳】白石英【遂安县出】
　　公署严州守御千户所【在府治东南洪武中建】
　　学校严州府学【在府城内西南旧在城东隅宋雍熙中徙西北本朝洪武初迁于此永乐间重建】建徳县学【在府城内东宋嘉定中建】淳安县学【在县治东南宋崇宁间建元至正间重建】桐庐县学【在县治东北】遂安县学【在县治西二学宋嘉祐中建通上四学俱本朝洪武中重建】夀昌县学【在县治东宋崇宁中建本朝景泰间徙县西治末迁于此】分水县学【在县治东宋治平中建本朝正徳间徙县西嘉靖间复迁于此】
　　书院钓台书院【在府城东五十里乃汉严光隠钓处宋范仲淹始创祠宇绍定中郡守陆子遹即其地建书院内有客星阁羊裘轩招隠堂本朝正统初知府万观重修又搆清风髙节二轩大学士杨溥作记】石峡书院【在淳安县东北五里宋方逢辰讲道之所度宗手诏赐今名】
　　宫室潇洒楼【在府治内宋知州周格建取范仲淹诗潇洒桐庐郡之意为名其下为思范堂】魁星楼【在淳安县学内宋淳祐中建元大徳中重建邑人何梦桂作记】天边风露楼【在淳安县东二十里宋时邑人卢珏建珏善诗濒江为楼扁曰天边风露方逢辰记】陵仙阁【在府城西相传唐永徽中睦州刺史康希仙升仙之处】清芬阁【在桐庐县西白云源宋时建取范仲淹谒方干故居诗幽兰在深处终日自清芬之句为名】竞秀阁【在桐庐县东下瞰长江景为一邑之冠宋未芾书扁】客星阁【在钓台书院内取汉史客星犯帝座之义为名】尊经阁【在府学以贮颁降书籍】御书阁【在桐庐县学内】髙风堂【在府治东宋时建范仲淹记堂之东北有植贤松月二亭堂北有柏石刻夀柏二字识其古也】秀岐堂【在府治北旧名省心宋时以近郊献双穗麦因更此名】学爱堂【在淳安县治内宋时建取君子学道则爱人之义】环溪亭【在府城中唐方干诗为是仙才登望处风光使似武陵春】溪山伟观亭【在府城上羣山献竒二水成字举目尽得之一郡伟观也】万夀亭【在淳安县治西濒江宋时建以为放生之所新安罗颂记】合江亭【在桐庐县治东宋时建取桐睦二江防于此故名曾□诗水合双江急山连百窍深】钓台【在府城东五十里东西二台各髙数百丈汉严子陵垂钓处宋范仲淹诗汉包六合网英豪一个防鸿惜羽毛世祖功臣三十六云台争似钓台髙元卢摰词云山苍苍兮烟木稠石瀬潺潺兮江水流故人兮冕旒先生兮羊裘使人皆先生兮谁其伊周使人不先生兮谁其巢由可仕止久速兮舍圣人将焉求清风一丝兮岂为名钩蕉黄荔丹兮香火千秋岸下几篙兮荣辱之舟先生一笑兮白云收】思台【在淳安县东二十五里元孝子姜兼哭母之所编修方道壑有记】千峰榭【在髙风堂北唐建方干诗窗中早月当琴榻墙上秋山入酒杯下有松□反荷池池之东为潺湲阁西为木兰舟】桂馆【在府治西北宋建其东为潇洒园池西为杏园桃李庄】雉山馆【在淳安县治西南五代时建】锦溪馆【在淳安县治东宋建知县陈记中有绣衣堂孝廉王勉中书扁】
　　关梁宣威桥【在府治前旧名卧龙桥】济川桥【在府城东北五十里元至正中建】聚星桥【在淳安县东南五十里相传宋时近桥有邵氏前后五人登第故名】魁星桥【在淳安县东北六十里以其地有魁星石而名】世济桥【在桐庐县北三十里元至正间建欧阳书额】玉虹桥【在夀昌县东二十里元叶养防诗气凌晴汉横空青影落寒潭浸秋碧】
  </div>
  <div class="pagination">
   <a href="明一统志_page20.html">
    上一页
   </a>
   <span>
    ...
   </span>
   <a href="明一统志_page16.html">
    16
   </a>
   <a href="明一统志_page17.html">
    17
   </a>
   <a href="明一统志_page18.html">
    18
   </a>
   <a href="明一统志_page19.html">
    19
   </a>
   <a href="明一统志_page20.html">
    20
   </a>
   <span class="current-page">
    21
   </span>
   <a href="明一统志_page22.html">
    22
   </a>
   <a href="明一统志_page23.html">
    23
   </a>
   <a href="明一统志_page24.html">
    24
   </a>
   <a href="明一统志_page25.html">
    25
   </a>
   <a href="明一统志_page26.html">
    26
   </a>
   <span>
    ...
   </span>
   <a href="明一统志_page22.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
