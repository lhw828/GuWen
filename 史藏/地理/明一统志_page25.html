<!DOCTYPE html>
<html>
 <head>
  <meta charset="utf-8"/>
  <title>
   明一统志 - 第 25 页/共 66 页
  </title>
  <style>
   body {
        padding-top: 60px !important;
        font-family: 'Georgia', serif;
        font-size: 18px;
        line-height: 1.8;
        color: #333;
        margin: 2em auto;
        max-width: 800px;
        padding: 0 20px;
        text-align: justify;
    }
    
            font-family: 'Georgia', serif;
            font-size: 18px;
            line-height: 1.8;
            color: #333;
            margin: 2em auto;
            max-width: 800px;
            padding: 0 20px;
            text-align: justify;
        }
        h1 {
            font-size: 24px;
            color: #0366d6;
            text-align: center;
            margin-bottom: 1.5em;
        }
        .content {
            white-space: pre-wrap;
            word-wrap: break-word;
        }
        .pagination {
            text-align: center;
            margin-top: 2em;
        }
        .pagination a {
            color: #0366d6;
            text-decoration: none;
            margin: 0 5px;
        }
        .pagination a:hover {
            text-decoration: underline;
        }
        .current-page {
            font-weight: bold;
            color: #000;
        }
  </style>
 </head>
 <body>
  <div class="modern-navbar" style="
    background: linear-gradient(145deg, #4b6cb7 0%, #182848 100%);
    color: white;
    padding: 10px 20px;
    position: fixed;
    top: 0;
    left: 0;
    width: 100%;
    z-index: 1000;
    box-shadow: 0 4px 20px rgba(0,0,0,0.1);
    border-bottom: 1px solid rgba(255,255,255,0.1);
">
   <nav style="
        max-width: 1200px;
        margin: 0 auto;
        display: flex;
        align-items: center;
        gap: 20px;
    ">
    <div class="nav-brand" style="
            font-size: 1.3em;
            font-weight: bold;
            color: rgba(255,255,255,0.95);
            white-space: nowrap;
            flex-shrink: 0;
        ">
     <a href="/" style="color: inherit; text-decoration: none;">
      🏯 中华古籍库
     </a>
    </div>
    <div class="nav-links" style="
            display: flex;
            gap: 12px;
            align-items: center;
            flex-wrap: nowrap;
            overflow-x: auto;
            -webkit-overflow-scrolling: touch;
            flex-grow: 1;
        ">
     <!-- 统一链接样式模板 -->
     <a href="/佛藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📜
      </span>
      佛藏
     </a>
     <a href="/儒藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      儒藏
     </a>
     <a href="/医藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌿
      </span>
      医藏
     </a>
     <a href="/史藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📖
      </span>
      史藏
     </a>
     <a href="/子藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🧠
      </span>
      子藏
     </a>
     <a href="/易藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       ☯
      </span>
      易藏
     </a>
     <a href="/艺藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🎨
      </span>
      艺藏
     </a>
     <a href="/诗藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌸
      </span>
      诗藏
     </a>
     <a href="/道藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       🌀
      </span>
      道藏
     </a>
     <a href="/集藏/index.html" style="
                color: rgba(255,255,255,0.95);
                text-decoration: none;
                font-size: 0.95em;
                transition: all 0.2s ease;
                padding: 5px 10px;
                border-radius: 4px;
                display: flex;
                align-items: center;
                gap: 6px;
                line-height: 1.2;
                white-space: nowrap;
                flex-shrink: 0;
            ">
      <span style="font-size:1.1em">
       📚
      </span>
      集藏
     </a>
    </div>
   </nav>
  </div>
  <h1>
   明一统志 - 第 25 页/共 66 页
  </h1>
  <div class="content">
   人物汉唐檀【豫章人通经史善星占教授郷里汉元初间郡生芝草太守刘祗问檀对曰方今阳道防弱岂嘉瑞乎永寜初有妇生四子祗复问对曰京师有兵祸发萧墙果如所占举孝亷拜郎中时白虹贯日上书陈咎徴弃官去著书二十八篇】徐穉【南昌人家贫常自耕稼非其力不食恭俭义让所居服其徳太守陈蕃特设榻以礼之累举皆不就筑室隠居时称南州高士灵帝欲以蒲轮聘之防卒】三国胡勃【豫章人仕吴为郡功曺嘉禾初太守黄翊为人所误勃懐斧诣阙乞代翊罪吴主嘉之后为庐江太守吴亡入晋悬车不仕】晋熊逺【豫章南昌人少有志尚朝臣劝帝亲征杜弢逺尝上疏諌止防弢平拜从事中郎累迁至防骑常侍帝每叹其忠及王敦作逆亦惮其正而有谋】胡藩【豫章南昌人叅郄恢征虏军事殷仲堪为荆州刺史藩说仲堪曰意趣不常非将来计仲堪不恱及刘裕起兵召叅军事从征慕容超讨卢循頖战有功又从伐关中统别军至河东破后魏河上兵以功封阳山县男卒諡壮侯】罗企生【豫章人多才艺补临汝令累迁武陵太守未之郡而桓攻殷仲堪仲堪以企生为谘议叅军仲堪败去文武无送者惟企生从焉至荆州或劝其诣企生曰殷遇我以国士不能共殄丑逆亦何面目复求生乎闻之太怒遂害之】南北朝雷次宗【豫章南昌人少入庐山笃志好学尤明三礼毛诗宋时徴至都开馆鸡笼山聚徒教授乆之还庐山后又徴诣都为筑室钟山号招隠馆使为太子诸王讲丧服经】胡谐之【豫章人南齐武帝时江州别驾歴迁左卫将军加给事中谐之风采润兼以旧恩见遇进都官尚书有识鍳每朝廷缺官宻量用人皆如其言人服其明卒諡肃侯】王综【南昌人仕梁为鲁郡太守尝役家仆于所部职田中耕得银二万五千觔尽数送官一毫不取】滕昙恭【南昌人五嵗能孝母杨氏患热思非其时昙恭歴访不得衔悲且行遇一僧问其故曰我有一相遗持归奉母举室惊异太守王僧防引为功曹不就梁天监初表异之时号滕曽子】唐胡敬之【谐之五代孙幼聪敏高洁简静仕为侍御史弹劾不避豪贵后为琛州刺史卒于官高宗下诏吊问赐绢归】杨相如【南昌人聪明慱古神龙初进士补当涂尉屡上书言当世事改歴晋陵陆浑又上君臣政要三卷明皇曰朕身之寳也拜右拾遗开元末复上书语益切直出为懐州别驾】臧嘉猷【进贤人开元中州牧吴竞召不赴着无求论以见志竞名其郷曰真隠里曰正吉以旌异之又以所住为旌贤坊】王季友【丰城人博极羣书贞元进士能诗甚高古仕为御史中丞杜甫诗丈夫正色动引经丰城客子王季友羣书万卷常暗诵孝经一通防在手豫章太守高帝孙引为賔客敬颇乆】宋何防【洪州人精春秋左氏学南唐时进士宋初为洺州推官累迁至水部员外郎通判庐州真宗时上所着兵机要类十卷后知濠州以光禄少卿致仕】胡仲尧【奉新人累世聚居至百口搆学舍聚书以延逰学之士南唐时尝授寺丞宋雍熈初旌其门州境旱歉仲尧发廪减市直以赈饥太宗嘉之除本州教授以国子监主簿致仕弟仲容累官光禄丞克顺端拱时进士官至三司户部判官仲容子用之及从子用庄用舟并进士及第】陈恕【洪州南昌人少为县吏折节读书第进士通判澧州以吏干闻召为三司判官累迁盐铁使太宗深器之恕事母孝没以哀毁得疾不任治剧官至尚书左丞】袁抗【南昌人少以能文名及长遂厉学举进士同学究出身吕夷简执政或讽以私谒屹不徃自广南提刑还槖中无铢两南货累官至少府监抗善藏书至万余卷子陟好学善为诗登第官至殿中丞】陈执中【恕子始以父任为秘书省正字出知梧州上复古要道三篇真宗异而召之又进演要三篇擢右正言累迁至同中书门下平章事昭文舘大学士执中当国人不敢干以私四方遗问无及门者卒諡曰恭】吴居厚【洪州人嘉祐进士元丰中累官至户部尚书以龙图阁学士知开封府崇寜初拜尚书左丞进中书门下侍郎迁知枢宻院事】潘兴嗣【新建人与王安石曾巩善仕为徳化县尉许瑊与兴嗣同郡瑊为江州刺史兴嗣徃见瑊踞不为礼兴嗣竟归徜徉山水间自号清逸居士后以瑞州推官召不赴孙淳师事黄庭坚作记尤工】赵庶明【新建人少倜傥以功名自许尝诣阙上书仅万余言大略以为契丹不可恃其恭顺而不之偹又言赵元昊必叛朝廷以为狂斥建州未几元昊果叛识者高之】黄庭坚【分寜人其先居金华五世祖赡知分寜因家焉父亚夫有诗名庭坚号山谷举进士教授北京国子监苏轼见其诗文叹其独立万物之表为著作佐郎神宗实録成擢起居舍人绍圣初知鄂州为章惇蔡京等所恶谪授涪州别驾黔州安置移戎州寻坐谪宜州江西诗祖庭坚世以其诗配轼称苏黄云】徐禧【分寜人少有志度博览周防以求知古今事变风俗利疚以献防擢检讨官元丰中城永乐禧以给事中被诏与内侍李舜举徃相其事防贼趍新城禧亟徃视或说禧曰本被诏相城御冦非职也禧不听与舜举俱至永乐城陷死之赠吏部尚书諡忠愍】黄亷【分寜人第进士歴官州县神宗召访时务对甚悉擢提点河东刑狱元佑初为户部郎中陆思闵茶法为川陜害遣亷按察奏罢其太甚者累迁陜西都转运使给事中】余良肱【洪都分寜人第进士累官知防州士大夫死岭外者丧车自防出良肱悉力振防迁光禄卿知宣州治为江东最七子卞爽最知名初试校书郎爽博学多大畧累官知明州复与卞俱入党籍】黄得礼【丰城人举进士为栁州推官建中靖国初应诏言持平守正如彭汝砺叶涛之徒当省其言子彦辅著论是非刋落陈言歴官所至有声次山幼警敏歴官吏部员外郎数论事补外提点湖南刑狱所着有三余集】黄庠【分寜人博学强记就举国子监开封府礼部皆第一比引崇政殿以疾不时入天子遣内侍即邸舍抚问赐药时庠名动京师所作文传诵天下闻于外夷归江南五年以疾卒】徐俯【禧子庭坚甥仕为司门郎中防金人立张邦昌集百官议皆以次书名俯不书居城中买一婢名昌奴遇朝士至即呼前驱使之后避地广中建炎中召至累官签书枢宻院事俯工于诗有东湖集】洪朋【南昌人民师子庭坚甥也庭坚尝称其笔力扛鼎不患他日文章不垂世弟刍举进士仕为諌议大夫所着有职方乗老圃集弟炎亦举进士高宗召为中书舍人时方倥偬除命填委炎操笔立成未尝属藳】李谊【南昌人幼以孝闻举进士罢入太学歴官諌议大夫奏牍数百无不剀切当帝心尝论讲和之非秦桧不乐累迁工部尚书资政殿学士所着有文集三十卷】范璿【丰城人舍选第一知瓯寜县平心率物吏民爱之迁兵部员外郎上言帝王吊伐事语凯切时秦桧主和议璿力争曰宰相须开懐听天下人言安可以私意害公议耶出知南剑州不就所着有松谿集子徳动知龙泉县迁知肇庆亦有文集】李安国【豫章人少颖悟能诗歴官知建昌军剖决精明有两邑赋不均请减其多者交讼顿息迁知常州条上利害进司农卿开无名逋十八万省楮币百万三年积缗钱斛米千百万淳熈初擢户部侍郎】京镗【南昌人绍兴中进士擢监察御史尝使金出为四川帅寜宗立累迁为左丞相卒赠太保諡庄定】丁锬【新建人以伊洛之学倡江右子弟云集与陆子静友而议论有不同者号瓮天先生孙中笃学力行聚书数万卷号韦轩先生】范士衡【丰城人每谓春秋一经其说曼衍皆传注害之作尊经辨及春秋本末晚事朱熹以书请益熹报之称以老友】黄畴若【得礼曽孙第进士主析阳簿迁知庐陵周必大称其有子路治蒲之政进知成都召除兵部尚书力辞丐归命知贡举试礼部尚书所着有竹坡集曽孙竑第进士仕至广西提干为文笔力奔放所着有留皮集】孙义伯【丰城人于书无所不读谓治厯当偹三法曰象曰器曰数作六厯论浑盖同归图冩古今七十六家法数作大厯赋复古着传其他著述尤盛虽瓶无储粟澹如也】李大性【其先端州人祖积中为御史徙家豫章大性力学习典故仕至端明学士知平江府封豫章郡公諡文惠弟大异中博学宏词科官至諌议大夫大理第进士官至朝奉郎大东官至龙图阁学士大原官至朝防大夫其子孙尤盛】赵汝暨【新建人仕为明州録事叅军有执平民为杀人盗者汝暨直其寃继获真盗豫章守贪刻宣抚赵葵荐汝暨知郷郡民始安且有拓境之功善政具举进刑部尚书转工部致仕】胡价【奉新人举进士所着有当世急务湖北利害汉唐鉴及本朝名臣奏议等书】裘万顷【新建人有孝行节操学问粹然一出于正登淳熈进士为乐平簿清声播闻累迁大理司直力求外补差江西抚干所着有竹斋诗集】范应铃【丰城人开禧初进士知崇仁县甚有政绩累迁大理少卿卒諡清敏号西堂先生所着有西堂杂著及对越集徐鹿卿称其经术似皃寛决狱似隽不疑治民似龚遂风采似范滂理财似刘晏而正大过之人以为名言】徐鹿卿【丰城人博通经史嘉定中进士累官礼部侍郎卒諡清正鹿卿居家孝友喜怒不形居官亷约清峻毫髪不妄取所着有泉谷文集奏议讲义及手编汉唐文类文苑菁华】罗必元【进贤人嘉定中进士歴官抚州司法真徳秀入叅大政必元移书谓老医尝云伤寒壊证惟独参汤可救先生其今之独参汤乎通判贑州上书论贾似道后以直寳章阁致仕】黄防【庭坚侄孙尝从朱熹学举进士累官知台州谢良佐子孙居台州者播越流落防収而教之在郡先劝后禁讼牒消缩郡称平治迁袁州所着有复斋集】泠应徴【分寜人寳庆初进士调庐陵主簿以亷能着知广州理政务不扰不倦尝曰治官事当如家事惜官物当如己物闻襄樊受围日缮器械裕财粟以偹仓卒后卒頼其用临事辄断虽势要不为挠夺】徐经孙【丰城人寳庆初进士累官太子詹事敷陈经义随事启廸景定初春雷求直言所对悉中时病忤时相贾似道拜翰林学士知制诰未逾月罢归后以端明殿学士闲居十年卒追封丰城伯諡文恵】刘徳秀【丰城人举进士歴官諌议大夫吏部尚书进龙图阁学士四川制置使改知潭州召签枢宻院进爵郡公为政严而不苛帅蜀尤有去思自号退轩有遗藁数十卷】王衡仲【丰城人举进士授新昌簿居官不诡随尤善推类以得事情漕运使捕盗数十约至境诛之衡仲按其事曰非真盗也悉纵之迁守建昌军值大旱入境大雨如注郡人迎喜曰真刺史雨也号栢轩所着有文集】李琮【丰城人力学不倦趣向高雅邑有长堤江水为患琮输财于官易以石以子贵进工部侍郎子秉登进士以都官郎中歴知宿州所至有恵政从子仲询为金谿尉孙君伯知萧县亢临川丞登举进士歴官吉水丞龙庚举进士疏论五欺十卖之罪子丁夘为桂阳军判官有文集】徐国和【丰城人兄弟义居宰木连理其子定亲丧庐墓三年家有红紫牡丹悉变为白人以为至孝所感定卒子颀居丧三年寝食于墓曽孙傅霖事亲尤孝居丧如制人谓徐氏世孝又同邑过昱母卒刻像事之考古人勉于孝者类成三十卷目曰至孝通神集】章鉴【分寜人以别省试及第累官同知枢宻院事咸淳中拜右丞相兼枢宻使后予祠鉴在朝日寛厚与人多许可士大夫目为满朝欢云】元熊凯【南昌人精义理之学以明经开塾四十余年时称遥溪先生子东造诣尤高逺从逰者益众同邑熊良辅受学于凯善属文所着有易传集疏风雅遗音小学入门等书】雷光霆【分寜人家居教授学士程钜夫詹天游皆其徒也尝注九经集义五十卷史辨三十卷诗义指南十七卷至元间遣使徴拜未几卒学者称龙光先生】熊朋来【豫章人宋咸淳进士授宝庆佥判未上而国亡遂隠居教授元初以荐为福建庐陵教授所至讲论经义考古篆籀文字调律吕恊声歌以兴雅乐后以清州判官致仕学者称为天慵先生所着有集三十卷子太古郷贡进士有文名】赵一徳【新建人至元中被俘至燕为郑留守家奴歴三十年忽泣拜请于其主欲归视父母许之至家父兄已没惟母在年八十余一徳父兄毕如期而还主家叹其孝即纵之将辞归防主翁以寃被诛羣奴各亡去一徳独留为诉枉得雪主家分以田庐一徳不受而归皇庆初旌其门】汤霖【新建人早丧父事母孝母尝病热更数医弗效母曰唯得冰我疾可愈时天甚燠霖累日号泣池上忽闻池中戞戞有声视之乃冰凘也亟取以奉母疾果愈郡守闻于朝嘉其孝行授临江路儒学教授】掲傒斯【龙兴富州人父来成宋郷贡进士傒斯父子自为师友由是通五经属文典防仕至翰林侍讲学士同知经筵与修经世大典及辽金宋三史卒追封豫章郡公諡文安子汯工翰墨官至秘书监丞】赵徳【宋宗室博学工文隠居郡城之东湖尝注四书笺义五经辨疑行世】熊复【丰城人以五经教授郷里四方来学者尝数百人以明经举进士者众着春秋成纪以恵后进】隂幼遇【奉新人五世同居家数百口读书讲学八嵗中九经科着韵府羣玉行世】巴延【西域人其祖父仕江西因家焉巴延由东湖山长辟为行省都事至正中兵陷巴延间道入闽攻复建昌因陈江南缓急之势朝臣惊叹奏授南恩知州后除吏部侍郎防全闽二广皆归夲朝巴延遂潜隠进贤之北山洪武中以礼徃徴巴延闻使者将至作七哀诗祭同事死节之士饮药而卒】本朝张谦【南昌人明经饬行教授东湖书院洪武初以文学举授监察御史未几辞归后布政李宜之再以明经荐赴京试周易刘向说苑吏部奏第一授刑部右侍郎】李宗頥【靖安人幼聪頴年十二以能诗闻陈友谅陷南昌妻夏氏自溺井宗頥义之不再娶本朝初擢国子监学正改丞渭南后拜监察御史累官礼部尚书卒表为义夫】朱善【丰城人十嵗能属文长通五经尤邃于诗洪武初累官至文渊阁大学士归终于家所着有诗经解頥一斋集辽海集】包希鲁【进贤人学问该博制行高洁门人受业必先徳行而后文艺士习为之一新称之曰忠文先生所着有诺若文集子实夫力学明经事亲至孝一日独行忽遇虎啣其衣曵至林莽中实夫曰尔欲食吾肉吾何憾念父母垂老缺终身之养虎知我乎虎乃起复曵其衣至故防而去人以为孝诚所感】龚鐩【南昌人洪武中领郷荐拜兵科给事中执政不阿永乐中歴转广东按察司佥事宣徳中特陞四川按察使明察民隠当理必为在职四十余年萧然不异寒士后致仕二子海浩俱领郷荐】吴存【南昌人洪武中领郷荐歴官中外才能著称永乐中陞山东布政使寛平仁恕深得方面体善吟咏尤长于草书】向寳【进贤人洪武中进士歴仕途清誉著称累官至都察院右都御史兼詹事府詹事宣徳初条陈八事言论剀切有禆治道寻引年致仕】黄宗载【丰城人洪武末进士拜监察御史廵歴四方所至有冰蘗声累官吏部侍郎进陞尚书为人中正和厚寛裕有容长于诗词以引年致仕士林重之】徐伯恭【南昌人山西行太仆寺少卿素抱清操险夷一致致仕归行李萧然安防旧庐非饮射不入城府】陈仲贤【武寜人母病刲肝割股以食母寻愈永乐初以事闻擢鸿胪司仪署丞旌表其门】张显【奉新人父上原洪武初以儒士荐不就嗜经史善草书学者称为诚斋先生显以明经举授王府教授永乐初与修国史迁国子学正考绩书最特陞国子监丞】刘端【南昌人由进士官大理寺丞亷明执法靖难后因治方孝孺狱暑月纵息树隂劓鼻而卒平生负浩然气每以天下事自任在诏狱时有诗云纲常千古事此日属铭彛所着有儒行十二篇懐古诗集并百家辑録隆庆初诏恤革除死难诸臣建大节祠以祀之】王高【南昌人与刘端为同年进士又与端同官靖难后纵方孝孺息树隂劓鼻而卒隆庆初与端同祀大节祠】胡俨【南昌人未冠知名由教官荐入翰林歴官侍讲国子祭酒与典机务受知永乐洪熈间眷待优厚宣徳初以老疾进太子賔客兼祭酒致仕归闲二十余年俨诗文丰裕为时所重有頥庵集数十卷】吴淑润【丰城人永乐初登进士第授福建道监察御史有謇谔风寻陞浙江按察司佥事声誉蔼然】彭远【南昌人永乐初中郷试歴官治民勤于所务陞淮安知府殷勤抚字持已清慎吏民畏服迁广东布政使徳化大行一方仰頼以年老休官】吕爰正【奉新人永乐初中郷试擢兵部主事亷谨守法歴陞郎中精于所务舆论以为不可释特陞左通政仍理其事寻以老疾辞归】卢渊【新建人永乐中贡入太学擢兵部主事寻陞贠外郎大着才猷特迁本部侍郎端重谨饬始终不渝凡所谋为深惬众意卒赐祭赠本部尚书諡恭顺】史安【丰城人永乐初进士授礼部主事时交人再叛用荐举安助师入交趾总戎栁升战没安被执不屈死之】卫源【南昌人永乐中进士擢监察御史累官河南布政使赈恤饥民全活者众三年入为刑部尚书与顾佐齐名】徐义【南昌人永乐中进士授监察御史歴陞广东副使河南左布政使所至俱有声】况钟【靖安人由吏员荐授礼部主事陞郎中简知苏州府授玺书假便宜从事至则举僚属胥卒不法暨豪右恣侈者绳刓不少恤彰善瘅恶使民震慴尝与周忱讲求粮运之法奏减重额虚徴粮合一百二十万辨释诬入军罪千八百余复逋户三万六千七百余种种兴革皆纲纪大务秩满郡民八万诣阙请留再任七年卒于官论者谓其亷洁之操一尘不滓执守之固千夫莫回】丁【丰城人永乐中进士除太常愽士歴刑部员外郎正统初陞刑部右侍郎扈从北征而亡赠本部尚书追諡襄敏録用其子】万观【南昌人永乐辛丑进士授监察御史陞严州知府累有善政迁左布政使卒】范衷【丰城人由进士歴昌化太和二县尹陞知汝州居官清苦每去任民辄哀恋不舍时天下亷官三人衷为第一性至孝庐父墓生连理又有三白兎绕墓驯走人谓孝感所致二子镛锳皆第进士官藩臬长有声于时镛任广西政绩尤着】孙曰恭【丰城人兄曰良进士官副都御史曰恭进士及第廷对时第为状元嫌其名若暴字遂置第三歴官翰林编脩脩譔侍讲端志雅操问学纯笃为文简古惜未大用而卒】熊观【丰城人永乐中贡入太学授刑科给事中歴知常州鳯阳二府陞山西叅政所至旌亷能惩贪墨风采凛然及致政执经业者无虚日】聂好谦【丰城人永乐中进士授工部主事迁郎中擢知广州府抑强扶弱除革奸权贵有所需拒之弗惮郡称为仁懐太守时新防冦聚知其名抚之即降去之复叛后卒于官民祠祀之】熊錬【进贤人宣徳中进士授刑部主事调工部改大理寺正狱多平反陞淛江提学佥事严约革以孝弟忠信礼义亷耻为先务明于知人去就之际如较锱两仕终布政使引年致仕归】熊尚初【南昌人由吏员举授都察院都事转经歴陞福建泉州知府防大冦邓茂七猖獗镇廵檄以监军不旬日降贼数百明年贼复逼境阃帅危惧尚初叹曰受命一方本以安民今冦出不时由我不职所致宁一人受害无致下民受殃遂单骑出城为流矢所中卒有司嘉其忠配享忠臣庙】万祺【南昌人为郡工曹掾正统间除鸿胪寺序班至天顺中累陞工部尚书太子少保平生精星厯学且醇谨无敢慢立朝亦多建明云】陈安【新建人正统间进士授大理右寺副审狱详慎多所平反陞陜西叅议嵗旱祷雨辄应改云南防滇池暴溢渰没多方赈给活人十万余累迁布政使引年致仕】罗箎【南昌人举进士拜监察御史活闽冦少壮者三百余人累陞右副都御史廵抚湖广抚谕苖獠嵗饥多所全活召还上疏乞亲万机用正人节赐予等事皆人所难言未几致仕卒所着有知庵集】钟甬【南昌人幼頴敏长益肆力于学屹然为士林师表屡荐不就强补郡学训导雅不能俯仰遂力求退张元祯称其真知实践卓然以圣贤自力特立乎词华利禄之际非孟子所谓豪杰之士哉】章幼文【寜县人由嵗贡终京卫经歴尝受学于南昌钟甬制行端洁老益不渝】李瓛【丰城人景泰初进士授监察御史廵按南畿独持风纪累陞松潘兵偹副使却徐谢二指挥金总兵尧彧被虏重围选将出竒以解后卒于官蜀人慕之祀于名宦祠】李裕【丰城人景泰中进士授监察御史廵按陜西建言选将安流民等八事寻劾权贵逆谋歴官副都御史总督漕运剔除宿修饬河道漕运至今頼之进右都御史振风纪台省肃然陞工部尚书转吏部防朝觐黜陟一以至公治间致仕归卒年八十张澯杨亷志其墓】刘季清【南昌人景泰中进士授南京大理寺评事江陵有富民讼其子不孝乃以至亲晓譬子竟化之又有姑讼妇不孝亷直其寃妇得免季清为人孝友亷介每遇宴辄不怿或怪之曰老母乆违养何能自乐居常食淡素以教授为业云】杨瑄【丰城人景泰中进士授监察御史廵按河南弹劾有声歴陞浙江按察使卒】杨暟【南昌人由嵗贡歴知徳州以亷介称时嵗乆旱徒跣祈祷竟焦劳疾卒启箧惟一破褐衫犹未仕时所置也】熊懐【丰城人天顺初进士擢刑部主事谳狱详明擢广平知府豪强兴水利嵗暑涝饿殍载道捐俸发廪赈之全活者甚众民立生祠祀之以外艰去服阕知卫辉府称循良陞广东叅政时泷水猺獞猖獗大军征懐给馈饷振威声遂平之防闻赐予优厚进布政使政绩茂着累迁南京刑部侍郎以老乞休卒】王一防【复姓谢新建人父得仁由吏员任汀州府经歴有异政汀民请于朝祠之扁曰遗爱一防天顺庚辰廷对第一授翰林院修撰累陞礼部侍郎十年以不附李孜省擢工部尚书外夷中宻言婉气和善谋而多成尝因彗见陈五事以格君心正宫闱尤人所难言又疏諌土木舆论善之卒赠太子少保諡文庄】张元祯【南昌人幼灵异五嵗出语惊人有心定万事定之句长益嗜学登进士授编修成化初上疏劝行三年丧又疏论治道大本四事与时宰议不合求去治初召用上疏劝行王道几万言凡三赴召侍经筵进讲太极图性理诸书孝庙恱有天生斯人以开朕之语正徳初乞归终吏部侍郎】凃观【丰城人兄谦进士时英庙北狩廷臣议迁都抗疏论止之官至副使蚤卒观登天顺庚辰进士歴南京吏部郎中考察疏黜十余人宪庙从之陞知衢州府再知寜国府政尚寛平民懐其恵有天降凃来解倒悬之謡后致仕二子升旦皆举进士升任御史终广东副使旦任都给事中歴官湖广布政使皆以才能著称】于大节【进贤人天顺末进士授行人陞监察御史廵按湖广以直言谪鹤庆府推官歴陞浙江按察使以不阿权贵遂称疾去大臣交荐力以疾辞朝廷强起之改山东按察使卒为人矜名誉甘清苦歴任三十余年终始一操士大夫髙之】黄琥【丰城人领郷荐拜临洮同知有善政民庙祀之陞知肇庆府以得庆泷水功擢广东叅政寻乞休进嘉议大夫】杨峻【进贤人成化初进士知丹徒县寛严兼济百度维贞擢监察御史累迁布政使进南京光禄卿以老乞休去峻性孝友才优识逺所至剔蠧宣滞政声翕然】熊绣【丰城人由道州籍登成化丙戌进授行人转御史廵按陜西劾布政使落职绣谪知清丰县得民心肖像祀之起知鳯翔府歴陞兵部左侍郎进右都御史廵抚两广以瑾诬休致瑾诛召为南京刑部尚书未几卒家计萧然嗣子贫不能立卒諡简肃】罗经【南昌人幼有志节由进士歴官广东佥事琼崖逺隔鲸波分廵者多失所矢经居一载归嚢无琼物改补提学劳于督课卒平生亷洁尝以京官居家十载惟闭门受徒以自给云】周季麟【寜州人成化中进士歴官浙江左叅政屡断寃狱平巨盗赈饥多所存活陞河南布政使政绩益茂防冦犯北凉特陞右副都御史徃廵抚之至则勒兵与战斩首百级余防闻赐勅奨予移镇陜西有奉诏取牡丹者裁抑其费民以不扰召还廵抚蓟州致仕】丁隆【南昌人登进士授太平县令筑堤捍江民号丁公埧擢御史出按湖广执法不狥为权奸所忌谪判光州风采愈励进同知灭延平沙冦贺连猺贼陞兵偹副使乞休每恨逆濠残逞请于官立保甲以偹防御人服其先事之智云】江潭【丰城人成化中进士授南京屯田主事尝捧部檄覈芦洲权铛多方贿之不得同官有中其饵者以语揺潭一不为动转员外进郎中屡与司空争事不茍随以内艰去服阕赴铨曹卒于京棺殓之资出于亲友潭学问精博诗文可传言动不苟惜未究厥施云】舒纲【本性陈进贤人幼頴异领成化辛邜郷荐一试礼闱不第遂弃科举之业励志圣贤博究羣书父丧庐墓三年事母孝抚弟遗孤恤族中婚者动遵古典主教白鹿洞师道尊严绰有古人风】艾璞【南昌人幼警敏擅文名登成化进士授兵部主事累官都御史廵抚苏松诸郡所至有声尝捧建储诏使朝鲜归槖萧然诏求直言首陈慎修等六事又陈圣政等四事皆人所难言因勘勲戚家田逆瑾诬逮诏狱几死瑾诛复职致仕卒】魏黙【新建人成化甲午科举人知光泽县刬厘宿不畏强梗尝延礼闽士有文行者课邑之俊秀暇则躬为讲经义亹亹不倦光泽志称其刚明干济请托不行公家庶务多所修举后家居足不履城府所着有介庵小集】范兆祥【丰城人七嵗作登尧山诗以竒童称登治丙辰进士时北边入贡廷议依违可否兆祥上疏数千言其间尊国体料夷情有人所不敢道者选庶吉士授检讨应诏陈言时政语切宫闱下狱寻释之出为泾府长史上疏论计安民社三事时议招南土民兵偹边兆祥力言不教之民不宜驱而逺征议寝后以不附中人复下狱编戍放归兆祥有才名尚气节虽屡困踣不少沮抑】陈伯宣【靖安人补邑庠父卒庐墓肖像事之母卒复庐五年子恩中治甲子郷试事父母以孝称于继母益谨治间有司上其事诏旌表父子孝行之门】刘华甫【丰城人由进士歴吏兵给事中弹劾不避陞苏州知府奏蠲虚粮三万余石以疾去起知云南曲靖军民府夷民安之复以疾辞归卒祀郷贤祠】杨亷【丰城人父崇领郷荐歴知桞州永州二府有善政民甚徳之亷举郷试第一登进士好学攻文辞于天下事靡不究心授庶吉士转给事中首荐张元祯吴寛李东阳王鏊宜偹日讲讲书宜用大学衍义时论韪之仕终南京礼部尚书尝摘薛瑄十五人各为传賛命之曰理学名臣卒赠太子少保諡文恪】龚浩【南昌人其妻徐与李孜省妻兄弟也孜省方宠幸浩郷举上春官独不徃至目为林灵素孜省中伤之授禄劝州知州□夷皆若于训改知潞南州时竹子山二寨猖獗浩单车入寨宣威徳谕以祸福二寨帖然夷人庙祀之休致归疾革作浩然歌而卒】杨源【瑄子钦天灵防郎正徳初逆瑾乱政源察星象失度疏陈止防幸黜奸邪忤防杖于朝谪戍甘肃卒于途中外壮其节概】熊卓【丰城人由进士为平湖知县擢御史陈时政得失奉勅劳军尽革干没之按都督神英賍罪论如法虽权贵莫之挠廵按广东贪墨下吏望风先遁时逆瑾权倾中外卓独抗节不屈遂诬以奸党勒令致仕】陆时通【丰城人由进士授行人选御史首陈国体广圣学六事发逆濠奸轨及濠诛武庙亲征驻跸南畿者逾嵗力请回銮辞甚剀切士林韪之】汪深【进贤人由郷举授蕲水知县下车首询民瘼革政清虚粮积谷至肆万余石后饥嵗借以赈防脩筑堤堰旱涝有偹葺学宫文风为之一新卒于官士民哀慕之祀蕲水县名宦祠】李元凯【丰城人由进士知婺源县邑故烦剧下车与民休息兴革不避劳怨奏除镇守千户民免暴害防采内臣贪虐有司遂弃官归终身穷约婺人追祀名宦祠】熊达【南昌人由进士为溧阳令兴学校毁淫祠立义以絶水擢御史劾道士崔志荐名儒张元祯陈献章又纳畨货筑堤塍杜滹沱水患因忤逆瑾致政值逆濠搆乱以死自守卒免于患祀郷贤祠】傅习【进贤人由进士任大理评事以执法忤逆瑾谪理问瑾怒未释复逮刑弗狥屈后陞佥事副使兵偹屡建军功终副都御史克定土官之乱其刚介始终一致云】凃淮【靖安人由进士授工部主事歴陞顺庆知府尝自矢曰吾纵不能为循吏自信决不为酷吏也时民苦水患奏筑堤御之且弭盗安民兴利祛郡大治终身无所竞于世居郷未尝以赀货差别人焉】丁錬【新建人由进士令淳安涖政清苦擢礼部主事与修宪宗实録母死庐墓服阕补工部员外引年致仕杨亷铭其无书不读进退以礼】朱廷声【进贤人授行人擢御史歴官浙江佥事以侍郎致仕平生操履清谨居官以亷介称虽政尚平恕人不敢干以私郷评雅重其恬澹云】朱槩【丰城人由进士知吴县改知旌徳陞刑部主事转员外疏諌武皇廵逰廷杖夺俸起四川佥事畨贼阿戎叛据石城讨平之转叅议时播州宣尉兄弟争杀佥议用兵概独徃谕以祸福竟悦服迁河南副使歴叅政卒于官】杨铨【丰城人由进士令襄阳擢御史以逆濠变疏革镇守清戎两广酌盐法军政利病罢行之陞兴化知府去后民建祠立碑歴陞广东布政使终顺天府尹致仕铨体貌魁梧材宏而敏爲时所重云】秦僎【南昌人由进士授汀州府推官平反寃狱复补潮州擢涿州知州明文东武西之位雪妾诬嫡氏之寃以清节入朝名宦祀郷贤祠】范庆【丰城人由进士授刑部主事歴员外郎中尝决武弁夺爵不为权贵挠奉命勘晋藩狱情法两尽出守苏州禁火革酒舣捕樗愽止防女惓惓以移风易俗为先终云南宪副卒祀郷贤祠】叶钊【丰城人由进士授南京刑部主事见乆系淹滞者皆制于贵戚不敢决钊悉按如法有中贵夺民芦洲嵗利不下五百金判以归之应诏陈八事忤逆瑾逮狱既归讲学于岳麓石皷诸山寻卒诸士请配享石皷书院】陈奎【南昌人由进士知广济县擢御史查盘甘肃抵牾逆瑾几杖死廵按广西奸賍觧绶歴山西山东河南臬藩平盂冦城晋阳脩三闗改汾河扈从武庙南廵权珰畏惮以广西左辖致政当道餽以逆产咸固辞焉祀郷贤祠】魏棨【新建人由进士授行人副时逆瑾擅权棨上书言时政无所避忌出叅闽藩时古田流贼盘据议者欲屠之棨曰倡乱者马周良也诛止周良耳贼解民頼全活者数十万咸肖像祀之以母丧归行李萧然陞右布政致仕卒祀郷贤祠】查仲道【寜州人举进士授兵部主事疏諌武庙南廵被杖几死嘉靖初録直言擢郎中出守杭州因织造太监暴横不堪命力抗阻之遂为所诬械至京谪运同擢知汀州府卒于官民祠祀之平生性刚介以直道自任云】胡训【南昌人举进士谦恭醇谨不以贤智先人每居一官辄思尽其职兵偹广东以贼攻贼海贼竟遁廵抚云南以夷治夷滇夷畏懐及总宪南都整饬大体风纪肃然官至太子少保南京兵部尚书卒赠荣禄大夫赐祭祀郷贤世称盛徳长者云】杨薰【南昌人由进士授主事劾逆瑾谪刺潮州民生祠之歴陞四川兵偹佥事让松潘之功转贵州有宣慰以金餽之者正色拒之致政归行李萧然家居野服途行絶无宦态王守仁大书清流臣子四字赠之】熊浃【南昌人由进士授职諌垣诤武庙南廵疏世庙以弟继兄以子继父与时议异出叅河南召修明伦大典歴佥副都御史风采凛然再起南京礼部尚书议寂表朱家巷疏转南兵书考校军政悉当材品召掌北院紏正官邪辨雪诬枉时议建九庙有附防武皇不可自为一世者浃正言之晋吏部尚书铨叙流品尤奨防恬退后以諌箕仙忤防械系归田平生重伦理挺挺有气节深得大臣体穆宗即位赠少保谕祭録其后一人祀郷贤祀諡恭肃】熊兰【南昌人由进士授行人擢御史豪右敛迹时逆濠蓄异谋兰首泄其奸武庙亲征至金陵闻而叹曰真御史也官至太平知府祀郷贤弟葛领郷荐为人刚正不苟合逆濠廹胁从已窘辱百端囚禁一载几死终不附】周季鳯【寜州人由进士歴吏部员外虑囚湖广极明慎释矜疑者三百余人陞兵偹副使改云南提学迁布政使平嘉鱼巨冦擢右副都御史终刑部侍郎卒进阶尚书諡康恵】余桢【奉新人由进士授工部主事改武库司嘉靖初议大礼以諌获罪而死隆庆改元赠光禄寺少卿祀郷贤祠】何祉【进贤人由进士授行人陞户科给事以諌诤着声时江北大饥疏请发内帑蠲租税民頼全活告飬复起南兵科条陈商书一徳三义军政四事马政五事足国裕民六事陞嘉定知府民为立祠未竟厥施而卒祀郷贤所着有常滨文集】舒芬【进贤人幼警异十二嵗作驯防依人赋郡守竒之荐补庠校士督学蔡清辄试首选曰他日必大魁天下果以廷试第一授修撰因武庙北狩上隆圣孝疏又上车服疏讽谕切至后因南廵率同官伏阙恳疏几毙杖下神色不异谪福建市舶提举世庙録直言复职旋以疾终平生风节凛然文章亦宕跌不羣所着有周礼定本等书諡文节】朱世忠【南昌人领郷荐时逆濠慕其才名招之不肯附授知县歴同知民为尸祝以左长史致仕居官厉氷蘗之操事父母以孝称没祀鄊贤】方孟缙【武寜人早失父事母孝比没庐墓由进士授刑部主事时贵戚张氏搆大狱不决缙折防平允推理淮安漕刑值江西吴城兊运军民交变一询输服议改就省兊至今民便之歴陞佥事致仕卒祀郷贤祠所着有雁里浅稿】姜仪【南昌县人由进士初任鳯阳抗疏逆权阉荡平湖冦慑服贵宣慰安族镇建寜诸路荒全活亿万人征楚苖蛮不妄杀一人复地四十五营寨疏忤时相谪官致仕平生刚介敦孝弟读书危坐终日祀楚辰名宦本郡郷贤】李金【丰城人进士尹砀山筑城以防流贼后值洪水恃为保障陞兵部郎中諌武庙南廵杖几死陞台州知府惩奸慝弛盐禁蠲逋负设糜拯饥民頼全活祀砀山名宦】赵惟兴【南昌人由郷举知桐庐县仁恕均役野宿祷雨设飦粥济民饥百姓尸祝之陞承天府同知出帑以援漂没筑堤以障洋沙巨珰不敢挠其法邑有盐羡金用以贷贫民之输宦逰十载寒素如故卒无以为殓云】李逢【丰城人以进士任绍兴府推官亷明人不敢干以私擢给事有风采时大同搆隙国是无从逢抗章直宪臣刘源清之狱复疏諌光禄靡费四十万缗世宗幸承天伏阙极諌谪尉永福转徳安知府所至有声卒于官】魏良弼【新建人性资刚毅操履方严逰王守仁门早闻良知之学自县宰陟諌垣屡以谠言犯阙屡受廷杖亦屡复职每杖患甫愈又以直言受杖下诏狱虽狱卒亦为之流涕而直声满天下隆庆初晋太常少卿致仕弟良中嘉靖乙酉郷试第一良器俱受学于王守仁门多所自得】万镗【进贤人父福进士官金华知府镗举进士授刑部主事员外郎改吏部考功文选郎中陞太常少卿累官吏部尚书掌铨选人服其介加太子少保卒防祭】周期雍【寜州人由进士选御史清军两广陞福建兵偹佥事歴官按察使刑部侍郎右都御史仕终南京刑部尚书自陈休致】邓显麒【奉新人由进士授行人諌武庙南廵忤防廷杖谪国子监学正典试京闱首防杨维聪士论服其知人擢御史上先圣学节民财厘祀典疏廵盐山东监察湖广俱有生祠去思碑仍祀本县郷贤所着有梦虹奏议】郭升【新建人事亲以孝闻预识宸濠之变避居岩中卒免于难居室罹兵燹官给逆产坚执不受以贡授兴国司训日与诸士讲学即以俸资舘谷之数月翕然信从卒于任归榇萧然着有大学中庸问答】罗明【南昌人由吏员授卫知事歴四川劔州判官正徳中剧盗鄢蓝等数万人攻城民窜明偕其子介死守孤城不支明被执骂贼就死介奋身救父亦被杀事闻防恩防防】江汇【进贤人由进士授兵部主事累官河南右布政使亷介刚直不畏权贵居家益励清节士论高之】陈冠【南昌人由进士授工部主事歴陞营缮郎中亲覈中贵役占冐滥诸淹郎署十五年不迁忤时相谪官家居不事丰殖一榻数十年无有御之者郡士大夫共髙之祀郷贤】张鏊【南昌人由进士简庶吉士陟部郎悉毁寳玉佛像力拒徽藩田租督浙学政得人最盛以祝辞忤时相改辽冏卿转藩臬至南京兵部尚书相度留都险要分水陆兵首尾聫络俾江南北免倭冦荼毒皆鏊力也鏊外直内清儒雅为世所重没祀郷贤】宋景【奉新人方正耿介持大体习典故由进士筮仕州守以治行卓异改御史因忤逆瑾请告再起忤时相擢佥宪归后荐起歴藩臬累官南京兵部尚书转左都御史守法不挠紏肃百僚海内想望其风采卒赠太子少保谕祭諡荘靖祀郷贤】万廷彩【武寜人由郷举授训导歴陞国子监学録南京刑部郎中仕终参政居官四十余年练达刚正勤慎精明没祀郷贤祠所着有求正稿】张臬【进贤人由进士授刑部主事歴官副使按察使左右布政使陞都御史廵抚四川进南京兵部侍郎总督闽广右都御史】傅烱【进贤人由进士授刑部主事改山东道御史歴操江都御史刑部侍郎仕至南京刑部尚书自陈致仕卒谕祭】李玑【丰城人由进士简庶吉士歴官国子祭酒累陞至礼部尚书典文试者五典武试者一尝为史官典内学堂教事后中官多贵幸亦不借以进且衷膓洞豁不设城府人乐亲焉】李遂【玑弟由进士筮仕使垣列秩祠部出歴郡牧藩臬晋贰留宪终兵部尚书剔歴四纪赫有令闻间以忤权遭摈落迨平倭难靖叛军坐消池河之变功绩尤茂祀郷贤】曽钧【进贤人由进士授行人累官南京刑部侍郎中外垂三十年所至遗爱遐思逺迩若一居南垣以謇谔称歴藩臬中丞卿贰以劲节着且抗疏归田其介如石竒气峻节海宇仰之卒赠刑部尚书諡恭肃】喻茂坚【丰城人领四川郷荐登进士第授铜陵知县治行卓异擢御史恒守正忤时后守两郡践藩臬转右副都御史大理卿刑部侍郎晋尚书歴事两朝屡批逆鳞履虎尾既全其道又全其身且筮仕宦成清苦一节以尚书致仕嚢无余金自奉简约若儒生然隆庆改元赠太子少保谕祭子姓秩秩约可百人科第接武遂为荣昌宦族云】丁以忠【新建人由进士授刑部主事诸疑难大狱多所裁决出为河间知府发粟赈饥却贿明法歴闽广藩臬所在尸祝廵抚山东汰冗兵简浮食晋南京兵部侍郎定噪卒之变既考续郷贵当国感时事遂恳疏致仕归卒祀郷贤所着有世美堂稿】黄枢【南昌人由进士授县尹陟南刑曹累转至太守居官清慎自持兴利剔蠧劳怨不避故嘉兴赈饥湖州祷雨特疏请蠲民受其恵竟以劳心民瘼卒于官当永诀时有势家馈贻棺衾奋起手麾之亷介至死不变没祀湖州名宦本郡郷贤】吴桂芳【新建人由进士筮仕部郎却婚时宰为士林所重出守维督学东鲁继由藩臬建牙两广练兵御冦开府河漕疏海口以泄滛潦造石堤以防风涛卒于官且孝事继母推恩防均赀产以待弟建桥梁筑圩垱以利济郷人尝论道龙光以作兴后进云】孙世祐【丰城人由进士授行人歴员外佥宪藩叅至都御史巡抚云南先是土官豪恣祸变相踵世祐约黔徒缉奸猾诸难悉平陞工部侍郎修葺城堞时倭夷江冦并起卒恃以无恐召拜刑部尚书致仕卒世称为长者云】李迁【新建人登进士以行人出使滇蜀贵竹坚却餽赆除南京兵部主事按侵犯三皇陵狱不狥权贵全活数百人出知济南府疑狱多所平反歴楚蜀西粤藩臬辨雪寃狱开谕藩王廵抚真定援兵破虏总督两广悉诸蛮荡平三世剧冦功尤韦焉以南京刑部尚书归老卒祀郷贤祠所着有莺谷山房集】黄浔【丰城人领郷荐授彰徳府推官通判常州兴吴中水利知许州除商税纡里甲民有青天黄母之謡卒祀许州名宦祀】万思谦【南昌人由进士授吴江丞转嘉定尹偹御倭冦筑城堞淹滞郎署转光禄丞以长揖冡宰外官至福建左布政使家徒壁立陞南京太常寺卿致书张江陵劝复言官切直相忤遂致政归箧无遗帛清节天成士论归之】王希烈【南昌人幼頴异七嵗有敲落梅花衬笔香之句人咸竒之由进士选翰林院庶吉士授编修歴官春坊国子祭酒吏礼二部侍郎兼侍读学士掌詹事府事充经筵日讲与纂修副总裁希烈梓中休度内直外和居常以名节自持立朝三十余年未尝私谒政府侍经筵日讲每引经寓规讽忠悃溢然尝摄礼部尚书事会肃王薨无嗣中尉某隂援为代希烈正色不许甲戍典会试张江陵以子希进则矢日不私士论服之屡与郷防试门生例献贽悉峻絶之居父丧哀毁服阕以原官召用而烈竟以毁卒赠礼部尚书谕祭祀郷贤】
　　列女谢小娥【豫章人嫁溧阳段居正居正与小娥父作贾江湖并为盗所杀小娥梦父及夫告曰杀汝父者申兰杀汝夫者申春小娥寻访嵗余得之乃诡服为男子托佣兰家一日兰酾酒会羣盗兰与春皆醉小娥斩兰首大呼捕盗郷人逾墙擒春并其党数十皆抵死小娥还豫章人争聘之不许削髪为尼】彭烈女【分寜太平郷人宋嘉祐中随父入山伐薪虎啮其父女抽刀挺身斫虎父得不死负归州以事闻诏赐巢帛仍命有司嵗时存问】吴中孚妻【进贤人少寡宋景定初兵乱携孤女以自沉于县之染歩曰义不辱吾夫也】段氏【隆兴人霍荣妻荣无子尝乞人为飬子荣卒段年二十六孝养舅姑舅姑没诸父贪其产谓曰汝无子宜改适霍氏业汝无预段曰家资不足计但再醮非义即入室引针刺面墨渍之誓死不贰元大徳初旌其门】丁氏【新建人郑伯文妻元大徳间伯文病将殁丁与诀曰君脱有不讳妾当从但君父母已老妾且忍死以奉其余年必不负君伯文卒丁年二十七居丧哀毁服除其父母议夺嫁之丁恸哭言所以不死之故父遂止舅姑尝病丁夙夜防侍及卒丧尽礼事上表其门】陈淑贞【富州陈壁之女壁故儒者移家隆兴淑贞七嵗能诵诗鼓琴元末陈友谅冦隆兴淑贞取琴之曲终然流涕曰吾絶于斯乎父母怪问之淑贞曰城陷必遭辱不如早死明日贼至遂溺东湖水死之时同郡李宗顺妻夏氏亦儒家女贼至与其女共投井死】刘氏二女【隆兴人长曰贞年十九次曰孙年十七皆未许嫁陈友谅冦隆兴其母泣谓曰城或破置汝何所二女曰寜死不辱父母也城陷二女登楼自缢】罗文姬【南昌人元干女年十六适郑氏郑疾笃执姬手曰汝盛年当别适母自负也姬誓不嫁郑亡水浆不入口者七日夫讫投缳而死】高烈女【寜县人年十七有美色元季盗起匿岩穴中盗诘其弟得之高抗言曰我在室女未受父母命岂可擅事人盗甘言诱之再三高曰吾寜死不屈也盗强之高大詈不服乃防刀欲杀高忻然受刄顔色不少变遂遇害】舒氏四节【靖安舒道妻王氏年二十八而寡子三长仲甫生子未一周而卒妻陈氏亦操志不二女二长曰靖正适项坊张氏次曰靖贞适奉新郑氏俱早寡无出矢志自持皆无愧于其母】叶贞女【名兆姺南昌人聘新建李光庭未娶而光庭卒兆姺时年十三先月梦光庭骑白马衣素衣入其室相携补缀觉以告婶母越数日讣闻伤之誓不改节父母怜其幼强为转聘兆姺闻之即于宻室整装自缢而死】刘氏双节【南昌刘天瑞妻熊氏年二十三而寡生子仲高娶喻氏年二十亦寡生子观方四嵗熊自念居艰难讽喻曰此防防四嵗儿安可冀望喻泣曰姑能不负所天吾独不能乎前途明暗一听诸命于是姑妇纺织自给观竟有成立孙曽不下二十余人熊没年九十一喻亦八十一人以为天道之报有双节集行于世】孙氏【丰城庶吉士周懋昭妻年二十适懋昭越三载而昭卒于官遗腹生子仁誓不再嫁同邑庶吉士黄瓛妻胡氏年二十三适瓛甫二载而瓛亦卒于官胡扶榇归以节自守又邑庠生周珍妻吴氏珍卒殓毕吴自缢死合焉】熊氏【名謇奴丰城人余继妻年二十一归继继疾度不能起语以偹后事熊出箧中衣对继纫定每袭为二泣且谓曰即有不幸吾当服之以俱死不能独生也继卒熊眎袭敛毕闻家人议举棺焚化即衣所纫衣期赴火死家人察其意防之少懈即自缢与继同日合于施家园】余睿昭妻游氏【睿昭卒无嗣抚侄铭为子孀居三十年非庙祀不接宗族纺织以供舅姑躬勤艰苦终身不渝治十一年旌表】蒋爱贞【顺义郷人纳徐贡陈聘未适而陈卒爱贞誓不改适有二富民争聘者讼于官得不果兄名贵亦死嫂陈氏年十九爱贞与之同志相守克全双节亡年俱近七十】林氏【丰城李与镐妻年十九归镐甫载镐卒生子平尚在襁褓族豪利其有百计害之林恐平遇害宻托扵外氏育之身撄其锋豪见林志难夺乃夤夜执凶器殴之中额流血被面时继姑亦孀居林奔就之得免自是姑媳相依守节不渝教子有成孙逢遂继领郷荐人皆贤之】胡氏【奉新李瓉妻瓉早卒遗二孤长浃甫三嵗次仲尚在懐时有欲夺其志者胡守益厉三十九年始终无玷华林乱尝廹于冦投悬崖不死人咸谓天佑节云正徳十年旌表其门】洪氏【南昌人张士琦继室年十七归张越二载而寡居志不二抚育夫前妻子源得有成立未尝以贫窭动心贞白之操着闻于郷朝廷特加旌表焉】张氏【字文娥新建人指挥使方卬妻梧州知府张元春女也正徳庚午卬督兵讨桃源剧盗死之张闻讣号曰吾夫以死报国吾何难以死报夫一恸遂絶救之得苏有娠黙祷曰姑俟之生男也吾与俱生生女也吾与俱死矣逾月而生子恩值家徒壁立惟纺缋织絍殚力尽瘁事姑以终其天年嘉靖间旌表后以子贵封太淑人赠太夫人】陈氏女【寜州父孟寔为防子时母黄氏疾危医不能疗女焚香吁天割股置糜中食之母病寻愈郷人重之称之曰孝女】陈氏【丰城人谌烓妻烓为江州廵司掾流冦掠其境烓被执陈氏同寿华俱色少贼欲汚之遂杀烓陈指贼厉骂贼怒又杀之夀痛哭抱二尸以血涂面吁天而呼复抗声以骂贼贼又杀之有司竒其节以闻旌表其门】张氏【奉新人余阳妻年二十一时华林贼冲入县境张以少艾被虏前去至后坪旅店众欲辱之张愤骂曰有死而已决不受贼奴辱骂不絶口贼遂斩之】江氏【奉新易功亷妻被华林贼执坚不从贼且叱骂之贼怒防其首】杨氏【新建谢聪妻年二十聪卒誓不再适立侄廷和为嗣娶媳方氏生孙天和亦蚤卒长娶邓氏未几又早卒遗腹生子产正嘉靖丙辰杨年七十而终事闻旌表】易妺贞【聘仪宾子杨镮未婚镮卒妺贞闻讣坠楼几死誓不再天奔吊杨氏舟至河索夫神主成亲迎礼用小竹簥抱主入柩前行合巹礼朝夕哭奠及朞年夜焚香毕自缢于夫柩侧事闻旌表】秦氏　邓氏【新建人共事夫胡璡秦其妻而邓其妾也邓生子綗甫二嵗而璡卒二氏俱少誓不再适共抚一孤嘉靖二十四年嵗大饥抚台令民纳谷赈济者表义名綗纳谷二千石辞义名而愿表其二母抚台覈其实旌以双节孝义二扁仍上其事诏旌表之】孙氏【新建金曰荣妻年二十二荣故长子应辉三嵗次应隆甫八月孙励志守节贫苦万状为人织絍以教其孙孙名铣第进士官知府嘉靖三十六年受旌表】徐氏【丰城吴都宪祺继室又张氏李氏俱副室也俱芳龄徐氏事姑以孝闻尝从祺北上抵河西忽祺堕舟徐跃出俱下顷抱以出祺逝榇泝长沙风烈舟颠危甚徐哀哭吁天舟乃定李无育张嗣孩提或有以他意讽之者徐曰妇人夫死称未亡人无再醮礼守适各惟所志张与李泣曰烈女无二肯惮一死辱大人于地下茹苦服缟共抚其孤事闻诏旌表之】方氏【新建王朝卿妻朝卿举成化丙辰进士甫三载而卒方年十九翁以侄諌嗣之时諌尚襁褓抚之甚艰闺门严谨人罕及见临危惟曰双椁双椁他无所及后諌以选贡歴延平通判孙淑湜竝登进士】万氏【新建邓梧妻年二十五梧卒万氏哀絶期与同死父母以姑老子幼谕之遂剪髪毁容誓不他适専勤织絍甘茹澹薄故舅事继姑俱尽礼抚孤训孙俱成立邑侯给贞节扁额以表其门】何氏【进贤胡煌妻正徳六年冦至姑老疾艰于行何负之逾墙避焉姑寻以惊卒暨冬冦复至家人逃匿何泣守姑柩不去遂被执以行至苦肠陂曰此死所也胡不速杀我遂骂不絶口投入陂内死次日夫徃收其尸俨然若生人咸哀之】樊鳯英【南昌樊昱女聘新建石头万尚未婚病女为废寝食病亟昱徃视之三昼夜女不寝食亦三昼夜讣至女痛哭亟白母曰吾欲归治万郎丧母曰逮父归乃遣若女痛不能禁即登楼自缢时讣者席尚未暖也后合焉有司上其事诏旌表之】温氏【新建郭匡晋妻事舅姑极孝谨姑废明昕夕侍侧饮食亲调移必扶携夜则其就枕然后即安及寝疾割股以进即愈晋卒温年二十一子幼或有防讽之者辄摘髪碎镜矢死靡他当道旌之】屈氏【南昌徐钟妻年二十钟客死闻讣闭门自缢姑觉而破门救之抚孤守节自誓其母怜之欲夺其志乃剪髪以示复欲夺之即欲自杀母乃止孤尝患痘几危屈掌心烧香吁天愿身代子以昌夫后子果生事姑孝姑死纺绩供学道书贞节扁以旌之】徐氏【南昌生员万文式妻式亡徐年二十七抚一孤亡立一嗣又亡再立一嗣不肖荡覆家产殆尽全无怨悔饘粥布服终身不御肉帛凡婚嫁一不与焉抚台表其闾曰贞节】
　　仙释许逊【南昌人生而頴悟从吴猛得神方秘法以脩炼为事晋太康初为旌阳令大施利济寻弃官东归遇谌姆传以道术遂斩蛇诛蛟悉除民害虑豫章为浮州蛟螭所穴乃于牙城南井铸铁为柱下施八索钩鎻地脉由是水妖屏迹城邑无虞又周行江湖诸郡殄灭毒害乃归旧隠精修至道宁康二年一百三十六嵗举家同时升天鸡犬亦随逐飞去宋封神功妙济真君】吴猛【濮阳人仕吴为西安令因家分寜性至孝遇至人丁义授以神方又得秘法云符道术大行尝见暴风书符掷之风即止或问其故曰南湖有舟道士求救騐之果实西安令于庆死已三日猛曰数未尽乃卧于尸旁数日同起尝渡江值风涛猛以白羽扇画水而渡观者骇异许逊上升猛亦于是嵗乗鹿车与弟子四人升天宋封神烈真人】甘战【晋丰城人有孝行喜神仙术徃从许逊逊异其材器凡奥文秘诀悉命掌之自是周防江湖诛蛟斩蛇无不从焉及逊上升战归丰城布徳行恵郷人感化陈大建初乃驾麟车乗云而去宋封精行真人】盱烈【南昌人少孤事母孝母许氏逊之长姊逊尝筑室宅西数十步间俾烈母子居之故日闻至道母尝采花果以奉逊及逊飞升日母子俱从逊腾云而去宋封烈和靖真人】吴彩鸾【猛女唐太和末有书生文箫寓钟陵紫极宫一日于西山遇之竟许成婚而归钟陵箫贫不自给彩鸾冩孙愐唐韵运笔如飞日得一部鬻之获金五缗尽则复冩如是仅十载稍为人知遂潜徃新兴越王山二人各跨一虎陟峰峦而去】张氲【晋州人号洪崖子隠姑射洞中僊书秘典无所不通唐开元中宗召问曰先生善长啸可得闻乎即应声而发拜官不受还山絶粒服气洪州大疫有狂道士市药病者立愈宗闻之意必氲果然三召不至天寳末忽大雾尸解乾元中诏立应圣宫奉肃宗以氲配焉】钱朗【南昌人读书西山以五经登科仕唐累官至光禄卿文宗朝归隠庐山得补脑还元之术钱镠延至于杭礼之如师孙数人皆以明经为县宰已皓首矣而朗犹如童子一日语家人曰我适为上清所召今去矣俄气絶数日顔色如生举棺尸已解去时年一百七十余嵗】邬通防【不知何许人为道士神清气爽防止无定常醉吟于道多防豫章之间或数见其容益壮于前人莫之测也一日忽登市楼醉饮飞升而去】周颠仙【不知其名自言南康建昌人元末徃来南昌乞食暮宿闾阎下一日忽有异词凡新官至必谒诉曰告太平及国初驾至南昌颠仙拜于道左言动殊异随至金陵且云入火不热试覆以巨瓮积薪煅之火灭掲视寒气凛然尝以手画地成圈曰破一桶成一桶时陈友谅据江南问可征否曰可果平之后辞入庐山莫知所之有御制传】严阳尊者【名善信唐天祐间杖锡来逰居明心寺踞坐蟠石尝有二虎一蛇驯绕左右及没建塔于寺中宋淳祐间啓其塔髪垂至踵指甲过臂】防笑隠【名大防南昌人幼开爽顿悟禅机研穷教典旁及儒家道流之説元文宗时召赴阙特赐三品文阶尝编禅林清规所着有四防语录蒲室集】来复【丰城人号见心幼出家明内典通儒术善为诗文元末时受知于欧阳诸公本朝初以高僧召至京师时论与僧宗泐齐名所着有蒲庵集】














　　明一统志卷四十九
&lt;史部,地理类,总志之属,明一统志&gt;
　　钦定四库全书
　　明一统志卷五十
　　明　李贤等　撰
　　饶州府【东至浙江衢州府开化县界三百七十里西至南康府都昌县界一百六十里南至抚州府临川县界二】【百里北至直池州府建徳县界一百七十里自府治至南京一千五百八十里至京师五千二十五里粮二十一万三千石零】
　　建置沿革禹贡州之域天文斗分野春秋时楚东境后属吴战国复属楚秦置鄱阳县属九江郡汉为鄱阳余汗鄡阳县地属豫章郡三国吴分豫章置鄱阳郡晋治广晋县梁兼置吴州陈废隋废鄱阳郡改置饶州以其物产丰饶故名大业初复为鄱阳郡唐初为饶州属江南西道天寳初改鄱阳郡乾元初复为饶州五代时南唐置永平军宋仍为饶州江南东路元陞为饶州路属江浙行省本朝初改鄱阳府后改饶州府江西布政司领县七
　　鄱阳县【附郭史记吴伐楚取番即此秦置鄱阳县属九江郡以在鄱水之北故名汉属豫章郡吴以后属鄱阳郡隋唐宋饶州治此元仍旧本朝因之编户三百二十一里】余干县【在府城南一百二十里本越之西境为越余地汉置余汗县属豫章郡吴属鄱阳郡隋改曰余干县属饶州唐宋因之元陞为余干州本朝改为县编户二百五十四里】乐平县【在府城东一百二十里本汉余汗县地东汉析置乐安县晋属鄱阳郡刘宋省唐初复置名乐平县属饶州宋因之元陞为乐平州本朝改为县编户二百二十里】浮梁县【在府城东一百八十里本汉鄱阳县地唐武德中析置新平县寻省开元初置为新昌县天寳初改曰浮梁属饶州宋因之元陞为浮梁州本朝改为县编户一百一十五里】德兴县【在府城东一百四十里本乐平县地唐置德兴塲南唐陞为县宋属饶州元仍旧本朝因之编户六十八里】安仁县【在府城南二百一十里本汉余汗县地晋析置晋兴县后废陈置安仁县隋复废宋开寳末置安仁塲端拱初陞为县属饶州元仍旧本朝因之编户八十一里】万年县【在府城东南一百二十里本鄱阳余干乐平贵溪四县之远鄙正德七年桃源盗平析置万年县编户六十四里】
　　郡名鄱阳【秦名】芝城【以芝山名】
　　形胜彭蠡既潴【禹贡】地居澹浦邑带鄱川【唐王徳琏饶州记序】濒江之地饶为大【唐刘禹锡文集】饶为沃野【唐元稹饶州刺史制】广谷大川【宋黄唐云惟时饶郡昔号奥区广谷大川政当吴楚之交会流风善政具存顔范之典刑】据大江上流【宋彭汝砺云】吴楚冠冕【余干志】江山清絶【宋张绶诗江山清絶冠吴头】洪岩欝葱丛玉森秀【乐平志】
　　风俗饮食丰赡【唐欧阳询法帖】忠孝继出【唐王德琏鄱阳记忠臣孝子继踵而出吴芮之遗风难泯】语有吴楚之音【同上】其人喜儒故其俗不鄙【宋彭汝砺作夏侯处士志】喜事甲于江南【宋吴孝中余干学记江之东西冠带诗书甲于天下江南既为天下甲而饶人喜事又甲于江南】文献相续【舆地记山川最清接吴楚秀气文献相续有曽范遗风】
　　山川荐福山【在府城东三里上有荐福寺鲁公亭】芝山【在府城北四里初名土素山唐刺史薛振于山颠得芝草三茎因改今名山下旧有能仁寺登其阁可见匡庐宋范仲淹诗偶临西阁望五老夕阳开】阁山【在府城南一十里上有仙人白子高遗迹宋守毛祐之宿山下梦一人自称楚王陈涉遂建阁立庙于上因名又名仙阁山】风雨山【在府城北一十五里古为雩坛祷辄风雨故名】马迹山【在府城东北三十里道书为第五十二福地晋王遥炼丹其上有斗坛炼丹井石药盂遗迹宋范仲淹诗灵坛拱上百神清碧坞红霞相映明曲径犹无青草合乱峯时有白云生元周伯琦诗西晋仙人留舄处桃花流水护青山空坛风撼龙蛇窟絶壁云通虎豹关】尧山【在府城西三十里相传尧时洚水避难者居其上因名初州以尧山为号又以地衍饶遂加食为饶】莲荷山【在彭蠡湖中望之如荷叶浮水上】表恩山【在莲荷山南十余里濵彭蠡湖每春水涨则山在湖中】白鹿山【在府城东五十里唐永徽中张蒙游猎逐白鹿于此】韩山【在府城北六十里有韩信祠遗址】巍石山【在府城北八十里一名狮子山下有龙居寺宋岳飞诗巍石山前寺林泉胜境幽紫金诸佛相白雪老僧头潭水寒生月松风夜带秋我来属龙语为雨济民忧】铁篮山【在府城东北一百里旧传列子尝采药于此】鄱阳山【在府城西北一百十五里鄱阳湖中初名力士山唐改今名】石步山【在府城西北一百四十里有石室如堂殿常有烟霭不可入】独角山【在府城西北一百六十里唐王琏记载尝有独角兽居此】郭璞山【在府城东和南乡根盘五十里崇高百仞峯峦峭拔为鄱阳郡山之冠世传郭璞尝旅寓于此】羊角山【在余干县治东两峯回曲相向状如羊角故名唐改名余干山又名冠山山多奇树怪石山下旧有亭相传陆羽尝煮茶于此】玉马山【在余干县南山下有白石如马俗号曰白马山唐改曰玉马】藏山【在余干县治西虽不甚高而悬崖峭壁为特胜上有梅岩宋赵汝愚读书其下理宗为书梅岩二字】冕山【在余干县东五里相传隋末林士退保余干敌至市民避居此山得免于难遂名免山后人以邑有冠山又因有吴楚冠冕之名改曰冕山】石虹山【在余干县北一十里有横石跨水文彩若虹又有一石室甚广旁列石障如屏风有古篆书八十三字岁久莫能辨】洪崖山【在余干县西北六十里濒鄱阳湖相传晋张氲炼丹其上有丹井仙坛观拍笑亭遗迹】万春山【在余干县东七十里山有两峯峭拔中有天池水清而味甘】康郎山【在余干县西北八十里濵鄱阳湖相传有姓康者居之因名一名抗浪山谓能与风涛抗也讹曰康郎国初大兵与陈友谅战于山下有死事者故建忠臣庙于其上】五彩山【在余干县西南八十里战国时吴申自鄱阳徙居之生子芮时山有五彩云气故名】康山【在乐平县治北盖县之主山一名东山】乐平山【在乐平县西二十五里山有石似墨旧名石墨山唐改今名】乳泉山【在乐平县西北六十里山有石如砚初名石砚岭西麓出乳泉唐改今名】石城山【在乐平县东南六十里一名石城岩又名仙人城怪石萦结十余里中有空洞宋少卿李常题曰丛玉李伯时画为图彭汝砺诗有花开洞府春常在人防瀛州夜未归之句】吴溪山【在乐平县西山有石室室中有石鼠石人之类】军山【在乐平县东六十里山势崇高唐末乡军保山捍冦故名宋张显诗钜镇压坤维层颠没云屯上欲看星斗悬崖那可扪】仙鹤山【在乐平县南六十里下有一池三阜中阜有灵鹤观相传汉张道陵遗迹】文山【在乐平县东南七十里山磅礴亘连广信之弋阳贵溪二县多幽险今特设官镇之】鳯游山【在乐平县东北八十里山势盘礴为徽饶间一巨镇旧名濬源唐改今名】青峯山【在浮梁县治东古谚云青峯脚下圆浮梁出状元宋程瑀读书其上有诗云为问寺前圆也未不应乆负壮图人后果为释褐魁】王师山【在浮梁县东五里宋朱貔孙未显时居其下有道人云兹山秀拔当出王者师后貔孙授太子谕德为度宗师】阳府山【在浮梁县西二十五里景德镇峭立溪侧下有阳府寺泉石幽胜】万户山【在浮梁县西二十五里竒秀耸拔相传晋郭璞云当有封万户者宋程节应之】石皷山【在浮梁县北三十里临溪有石山似皷】金鱼山【在浮梁县西三十里宋程节之祖居其下以渔钓为业有异人指其卧榻曰异日葬此子孙当为望族后节与弟子俱显荣】九英山【在浮梁县南五十里唐甯殷居其下殷有九子名皆从山字据此境以御黄巢后人因呼此山曰九英】程山【在浮梁县东六十里初名石山陈时程灵洗之裔居其下族既盛大遂改山名】石门山【在浮梁县南六十里宋尚书彭汝砺读书处旁有龙池水深莫测】芭蕉山【在浮梁县东八十里翠巘挿空望之如蕉林】天门山【在德兴县治西山颇崇高】岁寒山【在德兴县西二里宋周冕隠居此山镌岁寒二字于石崖故名】肯堂山【在德兴县东南二里宋邑人余敛持节江南诏许归侍其亲乃构堂山下张商英匾曰绣防其子瀚复新之朱熹扁曰肯堂因以名山】银山【在德兴县东三里一名邓公山山出银唐总章初置塲至宋天圣间山穴倾摧而银课未除范仲淹守郡请罢于朝因有诗云三出专城鬓已霜一封奏罢邓公塲】大茅山【在德兴县东南山最磅礴千峯万嶂深林邃谷为一邑之冠】毛山【在德兴县东南八十里】紫云山【在安仁县西北与余干白云山相接】张古山【在安仁县治东相传晋张徽学道于此十余年后仙去】华山【在安仁县北七里山最奇秀类池州九华山】夕阳岭【在浮梁县东一百二十里相传篮采和尝吹笛于此】吴岭【在安仁县西南六十里相传汉吴芮与车王尝战于此其颠有洗马池石上有巨人迹】芙蓉峯【在乐平县东南六十里状如芙蓉】五花峯【在浮梁县东八十里有五峰亦名莲花峯】洪岩【在乐平县东北九十里县有天井岩桐木岩风岩而洪岩最着岩在山腰有石室南北相通其中云泉声不絶山下洪氏居之又名洪源】水龙岩【在浮梁县新合都有水潜行地中其南有鳯游岩有大石室避地者会居之】洞灵巗【在浮梁县东有洞四曰庆云曰莲花曰含虚曰张公云】仙巗【在安仁县东南七十里岩半有穴二十四人不能到下有溪流渔舟人仰视穴中各有杵臼织机纺车床具水桶仓板之类每占其仓板开则岁丰闭则岁歉云】鄱江【在府城南门外会德兴浮梁及徽州广信诸水流经城南环城流至西北复分为二俱入鄱阳湖亦名双港水】乐安江【在乐平县治南源出徽州府经德兴县会诸水合流经此下流入鄱江】锦江【一名安仁港源发广信府流经安仁县前防白塔河下流经余干县入鄱江江有云锦石故名】昌江【在浮梁县南源出县东八十里西流会诸溪水经此下入鄱江】澹津湖【在府城内穴城而出流入鄱江】东湖【在府城东一名督军湖下流入鄱江相传鄱令吴芮尝习水战于此有督军台尚存】鄱阳湖【在鄱阳县西四十里即禹贡彭蠡也延袤数百里隋以鄱阳山所接故名宋王安石诗茫茫彭蠡春无地白浪春风湿天际东西捩柁万舟回千岁老蛟时出戯】族亭湖【在余干县西八十里后汉张逸封族亭侯因此名也】康郎湖【在余干县西七十里即鄱阳湖南涯】龙停湖【在乐平县治南四时不竭】怀蛟水【在府城南江中有蛟五月五日乡人于此竞渡俗呼为怀蛟水唐刺史张栖真尝幖孝经以示训又名孝经潭】余水【在余干县治前会县之西南诸溪余水故名以其三道而入又名三余水或曰吴楚越之余水也故名三余】云锦水【在安仁县发源于福建之邵武府光泽县】鄱源水【源发浮梁县东北一百四十里高山下西流百里入昌江】建节水【在德兴县治西南源出广信弋阳县西北流经县境下入乐安江】洎水【源出德兴县东南一百二十里高山下亦为鄱水之源】龙窟河【在余干县南一十五里源出广信之兴业溪经此西流入鄱阳湖】白塔河【在安仁县东源发广信龙虎山及抚州金溪县合流入锦江】大溪【在德兴县北二十里源出徽州源县至县境会诸溪水下流入乐安江】玉石涧【在安仁县治东】乌石涧【在安仁县南二十里源出临川下入白塔河】蠙洲【在鄱阳县西水多蚌唐贞观中尝有采珠于此者】琵琶洲【在余干县治南水中拥沙成洲状如琵琶宋汪洋诗塞外风烟能记否天涯沦落自心知眼前风物参差是只欠江州司马诗饶鲁诗浔阳江上谱无传化作沙汀越水边一段遗音人不识夜深幽咽下滩泉】汰金洲【在乐平县西一十五里】马塘【在府城东北四里唐刺史马植筑因以为名】薛塘【在乐平县清泰坊宋岳飞狱成大理少卿薛仁辅不署奏牍明飞无罪秦桧怒谪饶州仁辅卜居乐平宅傍有一塘后人因名】天仙池【在乐平县东北天仙观前相传唐贞元中月夜有二羽衣对语桥上乆之各驾鹤上升】流杯池【在府西南千户所后宋范仲淹凿】龙池【在冠山颠宋王安石诗老龙天上回峯顶石池开嘘浪乱晴旭蛰沙惊冻雷】龙泉池【在浮梁县南六十里水深莫测岁旱投以楮镪有鱼衔之而下即雨】淬劒池【在德兴县南七里相汉吴芮淬劒处】化龙池【在德兴县学东宋绍兴中凿本朝永乐初池开并头莲次年登进士者三人】七星井【在府城内宋范仲淹所凿井旧有七窍今湮废仅存其一】神劒井【在乐平县治前相传晋石敬纯为父报讐追杀牛昌隠经此饮水留劒故名】劒井【在浮梁县治东相传晋蔺真人卓劒处其水清冽大旱不竭】龙井【在余干县东南八十里岁旱汲水祷之辄应】龙女井【在余干县西南八十里相传杨吴时有蔡氏女年十六父母欲嫁之女不从父母挞之女因投井追至无踪但见双履浮水上时以为龙女今岁旱徃祷焉】潮泉【在鳯游山麓有石窍可尺许日常两潮其出汹涌其收尽涸宋杨简诗妙藏天地秘神斧为谁开水性元流下山灵强勒回】市佛泉【在浮梁县治西能仁寺前平地涌出四时不竭】胆泉【在德兴县北铜山下一名铜泉以泉浸铁数日辄类朽木取以刮其屑煆炼成铜】瀑布泉【在安仁县东马祖岩其泉从山腰下飞防百余丈】邵公隄【在府城东北三里唐刺史李复筑以捍江百姓思其德如邵公故名】
　　土产铜【德兴县出】瓷器【浮梁县出白者莹洁如玉亦有青花及描金者极为精致】茶【各县出】藩封淮王府【在府城内北宣徳十年改府治建】高安王府　南康王府上饶王府　吉安王府　广信王府　崇安王府嘉兴王府　德兴王府　顺昌王府　永丰王府绍兴王府【俱同城】
　　公署饶州守御千户所【在府城西南隅洪武初改旧府治建】
　　学校饶州府学【在府治西宋庆厯中建】鄱阳县学【在府治北宋庆厯间建二学俱本朝洪武初重建】余干县学【在县治东唐置于江濵以水患迁县左宋以来迁建不一绍兴间得董氏东湖故宅迁之即此本朝重建】乐平县学【在县治东宋熈宁间建本朝洪武三年重建】浮梁县学【在县治西北宋元丰间自县东北徙于此本朝洪武初重建后燬治间重建】德兴县学【在县治东南宋治平初建】安仁县学【在县治东隅宋建炎间建已上俱本朝洪武初重建】万年县学【在县治西正德十年创建】
　　书院鄱江书院【在府城北宋朱熹门人金去伪讲学之所】忠定书院【在琵琶洲宋丞相赵汝愚与朱熹讲道处忠定汝愚諡】东山书院【在冠山左赵汝愚弟汝靓建朱熹尝讲道于此谢枋得记】石洞书院【在余干县东五十里今属万年县宋双峯饶鲁讲道之所】南溪书院【在余干县东政新乡今万年县境宋提刑柴中行讲学之所元时其子孙作书院以教里族事闻为置官程钜夫记】慈湖书院【在乐平县治东南宋杨简为令以礼让变俗时号慈湖先生简没民思不忘因立书院】新田书院【在浮梁县古楼岭宋侍郎李椿年建今其地名义庠坞又县之景德镇有长芗书院宋李齐愈建】锦江书院【在安仁县西南四十里宋倪玠讲学处元至元间其子镗请赐额】初庵书院【在德兴县治南元邑人傅立建立号初庵故书院以名】
　　宫室鄱阳楼【在府南城上唐钱起有诗郡志云诸楼观皆屡更名惟此不改】湖山楼【在乐平县东五十里瞰湖负山】聚远楼【在德兴县治东南宋邑人余士隆建王拱辰诗四时风物三吴外千里江山一望中苏轼诗頼有高楼能聚远一时收拾与闲人】云锦楼【在安仁县治前下瞰锦江宋程祁诗云锦溪头一叶舟卧闻孤笛下溪头天涯人逈难为客水面风高易识秋】看云楼【在安仁县西元吴全节伏老之所顺帝书扁赐之】遗书阁【在乐平县儒学讲堂后宋杨简尝为邑令既去门人袁公辅提刑江东命肖像藏其遗书于此】登瀛阁【在乐平县东南永善宋程通叔建聚书教宗族子孙因名登瀛勉之马存记】饱山阁【在浮梁县治前宋尚书程瑀建四面多山为一邑登览之胜】庆朔堂【在府治内宋守范仲淹建取古诸侯藏朔之义堂前有手植九松府治后有得心堂取吴芮得江湖间民心之义】九贤堂【在府治内九贤吴周鲂晋虞溥梁陆襄隋梁文谦柳庄唐马植李复顔真卿宋范仲淹皆治郡有德政者图像其中】识山堂【在府治望庐山于三百里外最为楚东絶胜】思正堂【即余干县后堂宋李虚舟建周常改曰思政吴与复曰思正或问之与曰思正者思政之正也虚舟之思正也思政之正而民感之常之思政也以私为思不以正为政而民怨之吾舍常而取虚舟焉】防衣堂【在安仁县宋杨杰记云龙塘周氏五世同时子养其父而逮养其祖之祖父鞠其子而及鞠其孙之孙又云观周氏防衣之乐则天下之防平可知矣】三善堂【在余干县治西偏宋令沈度政有三善一曰田无废土二曰市无闲居三曰狱无宿系民讴歌之堂成父老请以为名】近民堂【在乐平县防之西宋令罗似建取平易近民之义】景苏堂【在德兴县治西宋苏轼子迈尝为县尉后人思之故名】鲁公亭【在荐福山山有唐欧阳询所书荐福寺碑顔鲁公真卿尝覆以亭后人因名范仲淹为守时有书生献诗甚工自言困穷仲淹欲摹寺碑千本与之使售以自给纸墨已具一夕雷击其碑时人为之语曰运去雷轰荐福碑】干越亭【在羊角山前瞰琵琶洲唐李德裕建刘长卿诗天南愁望絶亭下柳条新落日独归鸟孤舟何处人施肩吾诗琵琶洲上行人絶干越亭中客思多皆谓此】白云亭【在余干县与干越亭相对宋黄庭坚诗曩谁筑孤亭胜日有感遇永怀刘隋州因榜白云句云兴碧山留云散清江去】蜀锦亭【在庆朔堂右宋范仲淹植海棠二株其后邹柯筑亭题曰蜀锦王十朋诗亭废名犹在春来花自芳犹余蜀中锦爱惜比甘棠】五老亭【在芝山之巅因宋范仲淹诗有五老夕阳开之句故名】四望亭【在府城上四望豁然宋范仲淹建汪藻诗纵横尽得江山胜俯仰方知宇宙寛王十朋诗有泽宜观水无檐不见山鄱居千里国俯仰一亭间】秋香亭【在府治内宋提点铸钱使魏亷于防傍作亭培菊数本故名范仲淹为作赋】止水亭【在芝山后宋江万里罢相还寓居于此凿池创亭扁曰止水人莫喻其意及元兵陷城万里赴止水死左右及子镐相继投水中积尸如叠翌日万里尸独浮水上从者殓之】乘风亭【在冠山右有登览之胜天气晴明则望见庐山宋张浚尝寓是县毎夏暑与二子栻杓憇息其下因名】浮碧亭【在浮梁县昌江南宋县令张景脩诗一潭秋水不见底十里晓山无尽头】高远亭【在万年县治后叅政吴廷举建】遐观台【在府城上】清风台【在府治宋时筑又有高明台在旧通判防】观鱼台【在府城蠙州门外相传汉吴芮尝观鱼于此】玉真台【在安仁县后玉真山唐进士柳敬德道过寓此读书刻玉真台三字于石上】玉石台【在安仁县北三十里唐碑称玉石云岫岩峦甚奇】钓台【在乐平县乐安乡一巨石可坐以钓上有二膝迹宋许惟中诗何代何人把钓缗至今犹有钓台存身名俱隠成真隠吕渭严滩未足论】
　　桥梁大龙桥【在澹津湖中相传梁天监中建】小龙桥【在澹津湖西】王公桥【在府城内宋知州王十朋徙知防州饶民走诸司乞留不得至断其桥乃以车徙间道去众葺断桥以王公名之】德化桥【在府城内延賔坊东旧名朝宗桥】文明桥【在乐平县治前旧名外南桥】通驷桥【在浮梁县治南】宁济桥【在浮梁县治东】衣锦桥【在玉石涧上】孝烈桥【在安仁县北五都宋谢防得女嫁周氏早寡闻枋得与其母李氏死节遂出奁赀作桥桥成投水死邑人义之故名】
　　寺观永福寺【在府治前相传梁鄱阳王萧恢舍宅为寺名显明元重建改今名】荐福寺【在荐福山元季燬本朝永乐间重建】昌谷寺【在冠山梁天监间建】童岭寺【在乐平县东乐安乡岭巅】寳积寺【在浮梁县北相传宋僧佛印受业于此】资福寺【在德兴县东南银山乡】安隠院【在乐平县治西晋大兴间建】观音院【在浮梁县西唐天寳间建】长庆院【在德兴县治南唐顺义初建】玉石院【在安仁县治东南宋咸平初建】妙观【在府城内东相传晋建于百花洲名圣泽唐时一夕徙于此改名开元宋曰天庆元改今名】明观【在余干县治西陈永定初建】清溪观【在余干县习防乡相传晋白水真人吴丹脩炼之所齐梁间建】万寿观【在乐平县治西北宋绍兴中建】灵鹤观【在仙鹤山旧传汉张道陵自蜀来修炼于此唐建仙鹤观宋改今名】清源观【在浮梁县治东晋建名双溪宋赐今额】广福观【在浮梁县西南三十里宋建名夀圣后改今名】妙元观【在德兴县治东晋升平初建】紫极宫【在府城西蠙州门内唐开元中建】崇文宫【在安仁县治西元大德初建】
　　祠庙吴山祠【在余干县北吴塘山岭祀汉吴芮附以禆将英布梅鋗水旱疫疠祷之辄应府城内又有吴臣庙祀芮之子成王亦以梅配食】许真君庙【在乐平县东仙人峯相传晋许逊于此上升乡人立庙祀之】忠孝行祠【在府城北门内相传晋石敬纯为父报讐追杀牛昌隠道经鄱阳民为立祠】郭西庙【在府城外祀梁太子以御火灾】灵顺庙【在德兴县治东庙记云唐永徽初张逐白鹿至银峯失所在有少年指示之获银笋里人即其地祀之】昭烈庙【在浮梁县治东祀唐忠臣张巡】顔范庙【旧在府治颁春堂内宋郡守王十朋迁于庆朔堂右祀顔真卿范仲淹】刘节度庙【在乐平县东六十里相传唐仆射刘汾子汉英值黄巢乱佐父捍御一方后仕至节度使民思之立祠祀焉】董端公庙【在德兴县东南七十里唐季黄巢乱端公纠义保境邑頼以安乡人祀之苏轼书庙扁】忠烈庙【在府城东宋真宗时河南人康保裔与契丹战没后人于此建庙祀之本朝宣德初重修尚书魏骥记】张将军祠【在安仁县玉真山元兵至安仁提刑谢枋得调淮士张孝忠逆战团湖坪矢尽孝忠挥双刀击杀百余人寻中流矢死后数着灵异邑人立祠祀焉元欧阳有记】忠臣庙【在康郎山祀本朝死事之臣张志雄等三十五人】程烈女庙【在德兴县治南烈女唐人报父兄之雠刺史裴士淹刻石颂其事后人立庙祀之】饶娥庙【在乐平县东三十里祀孝女饶娥唐柳子厚撰碑庙号显孝】吴叅政生祠【在万年县荷田祀叅政吴廷举湛若水记】
　　陵墓淮靖王墓【在府城西北七十里寒山南王本朝宗室】吴王墓【在乐平县东吴石山即吴芮也】英布墓【在府城北二百五十里其甓文皆作虎像布战败渡淮走江南至鄱阳被杀】梅鋗墓【在余干县之梅港吴芮禆将后仕汉有功封列侯】沈普母墓【在德兴县北一十五里唐元和初有芝草产其上】饶娥墓【在乐平县东泪滩宋范仲淹诗有唐孝女号饶娥哭得严亲上碧波古渡清风明月夜令人不忍聴渔歌】程振墓【在乐平县西怀义乡】张焘墓【在德兴县南一都焘宋叅政】申国公墓【在余干县北华林冈宋相赵汝愚祖追封申国公】汪澈墓【在浮梁县东义合都澈宋枢密使】赵汝愚墓【在余干县南雕峯山】胡居仁墓【在余干县】戴墓【在浮梁县锦绣坞山】孙原贞墓【在德兴县一都】张宪墓【在德兴县】
　　古迹鄱阳旧县【在府城东六十里汉置属豫章郡即吴芮所居地城西十八里有芮观猎城】乐安废县【在德兴县东一百五十里汉灵帝时置晋属鄱阳郡后废】广晋废县【在府城北一百五十里晋置为鄱阳郡治宋省唐初复置浩州寻省】银城废县【在德兴县东一百二十里陈置属鄱阳郡隋废入鄱阳县】玉亭废县【在余干县境唐初置玉亭长城二县寻省玉亭入长城又省长城入余干】新昌废县【在浮梁县新昌江口唐开元中置县于此后徙于溪北此城遂废】新平废县【在浮梁县东三百二十里唐开元初置后废】英布城【在府城西北一百五十里汉初吴芮筑以居布】吴阐城【在德兴县南七里世传吴芮尝驰马于此又有吴王铸印堆鳯凰台走马堤淬剑池大小花山宋张焘居此】鄡阳城【在府城西北一百二十里汉初置县属豫章郡晋属鄱阳郡刘宋永初二年废】彭绮城【在乐平县治东吴黄武中鄱人彭绮所筑】浩州城【在府城西北一百三十里唐武德五年置寻废】白云城【在余干县治西相传隋末林士所筑唐刘长卿诗孤城上与白云齐万古萧条楚水西官舍已空秋草没女墙犹在夜乌啼】雷义宅【在府城东北六十里地名大雷冈宅棊有井井中有铁釜】雷焕宅【在府城东北七十里地名小雷冈晋丰城令雷焕居此】延賔坊【在府城内萧家港相传为陶侃故居侃友范逵尝过侃仓卒无以为待侃母截髪以易酒肴故名】陆羽灶【在冠山唐陆羽凿石为灶取越溪水煎茶于此】黄金采【在鄱阳县武阳乡右十余里汉书顔师古注云采者谓采取金之处】
　　名宦汉步骘【建安中孙权辟为鄱阳太守岁终徙为交州刺史】三国虞翻【吴鄱阳太守有文名立言粲盛】周鲂【吴黄武间为鄱阳太守时鄱人彭绮作乱鲂生擒之赐爵闗内侯】晋虞溥【鄱阳内史大修郡学广招生徒至者七百余人风化大行】王廙【永嘉间为鄱阳内史立学北门内学徒至者八百余人】纪瞻【鄱阳内史会苏峻之乱瞻与温峤等率舟师以赴难】顾众【鄱阳太守时王敦有逆谋令众出军众不发敦怒以军期召众诘之声色俱厉众不为动后以讨苏峻有功封鄱阳县男】王大如【余干县令为政得缓急之宜后为刘裕所杀民怀其德立祠祀焉】南北朝陆襄【梁鄱阳内史郡人鲜于琮作乱攻城襄破之生擒琮人歌曰鲜于擒后善恶分人无横死頼陆君为政六年郡中大宁】隋梁文谦【大业中为鄱阳太守饥民起为盗文谦招徕抚字给钱米赒之又培土为市以居民使贸迁有无民甚德之当时治行为天下最】唐薛振【龙朔初为饶州刺史在郡一年以神明驭下北冈产芝草郡人以为瑞为立芝亭】窦俨【緫章间为饶州刺史用邓远公银山之议谓可以瞻邦用遂上其事】郭元振【开元中为饶州司马为人慷慨不事小节】顔真卿【乾元初为饶州刺史时盗掠乡村真卿捕首恶磔之市郡中肃然】李复【建中初为饶州刺史筑隄捍□民德之号曰李公隄】李德裕【父吉甫为饶州刺史治声流闻德裕兴元间为余干令治政为江东最】马植【太和间鄱阳太守尝筑隄百姓便之呼为马公隄】宋范正辞【太平兴国中知饶州先是州多滞讼正辞至宿系皆决遣之胥吏坐淹狱停职者六十三人】马亮【淳化间知饶州土豪白氏多持吏短长尝杀人以赦免益骜横为闾里患亮发其奸而诛之郡中肃然】毕士安【太宗时知饶州以名节自厉天下称其清】范仲淹【景德中知饶州兴学校明教化一以岂弟为政赈济饥民頼全活者以万计】吴在木【咸平间知余干县兴利除害县中称治有白雀青鹿之瑞民歌曰吴在木政严肃恶者忧覊囚善者乐化育鸟有白翎雀兽有青毛鹿不见大声急走人昔之屡空今皆足】唐文若【知饶州作新学校减田租寄耗米二万石又请岁籴常平义仓之储十三与民平市农末俱利而粟不陈腐】张谠【治平间知德兴县县人颂之曰张侯张侯敷政优游农乐其业未麦有秋】黄庭坚【治平间为余干县主簿理政之暇讲论礼乐赋咏诗歌民俗为之丕变】刘安节【政和中知饶州民爱戴如父母移知宣州饶人遮留之且曰吾州自范文正公之后惟刘公一人而已】蒋静【知安仁县俗好巫疫疠流行病者宁死不服药静悉论巫罪聚其所事淫像得三百躯投诸江】蒋兴祖【饶州司録叅军睦州盗起旁郡皆震兴祖白州将紏吏卒缉战具盗不敢入境】郭僎【建炎间为浮梁令适剧贼张琪犯乐平官皆遁转运使檄僎掌乐平县僎至整兵死战战不克被执骂不絶口遂遇害】连南夫【建炎间知饶州时舒贼刘文舜将冦饶南夫缮城隍备之且致书统制王德调兵来援城頼以完邦人德之绘像生祠焉】赵彦端【绍兴间知余干县刚介不屈爱民如子民称为赵母】胡铨【知饶州召对言脩德结民练兵观衅孝宗曰久闻卿直谅】王十朋【隆兴初知饶州饶乆旱入境雨至并湖盗出没其间闻十朋至一夕遁去】程逈【饶州德兴丞盗入县齐匊家平昔所不快者皆罥絓逮狱州属逈决禁囚辨甚寃者纵遣之寻获真盗】杨简【知乐平县作兴学校与士子讲明义理教化大行邑人以讼为耻夜无警盗路不拾遗】李舜臣【乾道中知德兴县专尚风化民有母子昆弟之讼舜臣为陈慈孝友恭之道遂为母子兄弟如初间诣学讲说又定为义役民大便利】李浩【饶州司户叅军天资质直风裁素高人不敢干以私】罗必元【知余干县赵福王府骄横前后宰贰多为挤陷至是以汝愚墓占四周民山亦为直之人壮其风力】史弥巩【提点江东刑狱饶及信南三郡大侵乃厘户为五甲乙以等第赈粜丙为自给丁籴而戊济全活为口一百一十四万有竒】娄机【通判饶州决滞讼平反寃狱及摄州益着其能洪迈称道之不容口】程元鳯【绍定中知饶州郡初罹水灾元鳯访民疾苦夙夜究心脩城堞置义阡寛诛求察诬证芝生治所】刘应龙【嘉熈中饶州録事叅军有毛隆者务剽掠杀人州人被盗遥呼盗曰汝毛隆也盗亦曰我毛隆也捕隆置狱应龙曰盗诚毛隆岂肯自谓州不可隆诬伏抵死未几真盗败应龙由是著名】马光祖【理宗时知余干县时县水旱疾疫大作光祖抚慰有方民思其德为祠祀之】唐震【咸淳间知饶州元兵至不屈自经死又德兴丞王贵行亦赴水死】元王都中【饶州路总管年饥米价翔踊都中以官仓之米定其价为三等粜之民得以济去任郡民为立生祠】周自强【饶州路经歴性度寛厚不为刻深民有以争讼诉于庭者一见即能知其曲直】杨载【延祐中同知浮梁州事吴兴赵孟頫得其所为文极推重之由是载之文名隠然动京师】卜天璋【延祐间为饶州路总管更田制听民自实事无苛扰民大悦岁饥不俟上请发廪赈之民頼以全活治行为当时冠】韩镛【至顺间饶州路总管凡境内祠宇有不合祀典者皆毁之兴学择师儒频诣学课试以示劝励由是人人自力于学】潘敏中【至正间为饶州路推官能平寃狱有神蛇之异】魏中立【至正间饶州路总管黄州冦徐夀辉遣将攻饶州中立力战不克被执夀辉欲降之中立不屈骂不絶口剖腹而死】乌枢【至正间余干县尹抑强扶弱理讼均徭得民心淮兵陷余干枢诣江浙行省乞兵克复州城后授饶州路总管】本朝陶安【洪武初饶州知府招徕有方流亡四集与千户宋炳守城拒逋贼创学建祠不烦民力民为之谣曰千里榛芜侯来之初万姓耕辟民去之日又曰湖水悠悠侯泽之流湖水有塞我思侯德相率立生祠祀之】郑选【国初以武畧将军守御饶州相原隰度营基躬立规制曲尽材用于是队伍整肃士卒效力洪武初逋冦唐丑人等作乱选击平之民頼以安饶人立庙祀之】李宁【洪武初知余干州材敏有断盗起攻城宁率乡兵佐官军擒其首杀之复以土兵捜山泽散匿者三百人正其罪岁大饥移粟赈济民怀其惠作遗爱文】辜臯【洪武初知徳兴县宣布号令招抚流亡会冦窃发乃聚民兵保障时开山炼铜为民患乃奏请罢之修建学宫桥梁民乐趋事百里之内鸡犬相闻皆臯力也】冯允【洪武中知余干县访民隠戢吏奸政治严明旧囚逸狱者数人部檄县捕甚急械其亲识至允释之佯为不理密遣人察之得于土窖中民有被盗杀者子以疑似告逮捕无辜三十余人允斋沐祷神果得杀者性甘淡薄去任囊槖萧然惟琴书而已】李琛【洪武中知安仁县长于治民抚慰劳问如家人父子以故民皆感悦词讼遂息凡县治庙学桥梁脩建一新清誉甚着】李益【洪武中为饶州通判后知饶州府在任十有八年习知民情性寛大不事苛细以故民爱之如父母永乐初饶境大蝻益徧告神祗忽大雨如注蝻尽死】胡俨【余干县教谕学有所自动必以礼律己正人士心悦服　省志】任勉【洪武末鄱阳知县首以礼义亷耻教民公暇即诣学宫讲授立易见册分上中下户凡户调则捡实以行陞知泸州鄱民如失父母相与诣阙丐留遂调饶州府同知】赵濬恭【永乐中知徳兴县时田畴多芜乃丁宁告谕民有力能兼作者听遂无遗利性尤亷介家事寥落卒之日民皆流涕】叶砥【永乐中知饶州府虚心延访民间利病而兴除之务息词讼以故讼简郡有瓷窑劳夫役奏减四分之一民皆称便】黄通理【宣德间以户部郎中知饶州府事建今府治善经畧有仁声　省志】吴让【宣徳间以按察副使谪知鄱阳县有政声　省志】王夀【正统间为饶州推官发奸摘伏豪猾屏迹考最迁监察御史　省志】庄典【由进士先知安福县操履端洁为政有体士民咸信服之后陞淮府长史以正直辅导宗藩见重　省志】王佐【景防间知饶州府谅直平易亷介缜密先任徽州同知去则民上章挽车以留之及去饶民惜之如去徽明年饶民闻佐再来趋迎为之罢市谣曰王佐再来天有眼其得民心如此　省志】吴绎思【天顺间由进士为德兴令心体充实政事光明士守其教民安其令去任十年民思之不已复立碑以记其政迹　省志】李聪【成化间以郎中出守饶州岂弟仁厚爱百姓如家人　省志】邓杞【成化间进士为德兴令民立徳政碑以配吴绎思　省志】刘涣【成化间为鄱阳令清慎亷明爱民礼士治为江西最筑圩隄以捍水患长数千丈得田数千畆鄱民至今有頼立祠祀之因筑隄得暑疾卒民哀痛如失父母　省志】王悼【成化间任余干知县精于吏事综理无遗　省志】林祥【治间任饶州教授以正律己以恩义结民遇诸生不啻父兄之于子弟贫不能婚丧者倡义周之困而殆者匡之性敏而才者诱掖之多所成就去后怀其德教建碑于学宫覆之以亭顔曰思服　省志】李俊【饶州守御正千户正德庚午姚源盗据险为乱官兵夹攻次梁山坂时行伍未集贼乘我虚军士奔北俊独奋身直前手射贼十余力屈受执骂不絶口其弟李二逺驰刀助兄遂同遇害时副千户高钰百户郑鉴同死于锋镝　省志】
　　流寓欧阳询【本潭州人唐太宗时歴太子率更令有一帖云年二十余至鄱阳县喜其地沃土平众士往往凑聚侨寓甚久】戴叔伦【润州人仕唐歴抚州容管所至称治后于饶州东湖卜居三十年刺史马载慕其诗为筑隄湖上时往访之有宅今为荐福寺】江万里【都昌人宋咸淳间拜左丞相以襄樊为忧屡请益师与贾似道不合力求归寓居饶州元兵陷城州人悉遁万里坐守以为民望兵入其第赴水而死其弟万顷自南康来省之遇兵不屈骂不絶口而死】
　　人物汉吴芮【鄱阳人秦时为鄱阳令甚得江湖间人心号曰番君天下初叛秦黥布归芮芮妻以女因举兵以应诸侯沛公攻南阳遇芮将梅鋗与偕攻析郦降之后项羽立芮为衡山王鋗封十万户为侯羽死汉高帝以鋗尝从入武闗故德芮徙为长沙王薨諡文】陈靖【余汗人幼慷慨有大志王莽簒汉靖忿恨闻王常起曲阿率义兵赴常署为中牙典军校尉甚得江湖间心光武时拜散骑常侍以母老乞归封余汗侯所着有五经勾沉六义引奥秦汉江左碎録】雷义【鄱阳人初为郡功曹擢举善人不伐其功尝免人死罪罪者谢以金义不受乃密置承尘上而去义后得之其人已死乃以付县后举孝亷拜尚书侍郎以累归又举茂材让于陈重乡里为之语曰胶漆自谓坚不如雷与陈后拜侍御史卒官南顿令】张遐【余汗人幼聪明日记万言举孝亷补郡功曹不就十九从杨震震语人曰张遐当为天下后世儒宗建宁间召为石经愽士寻以疾还教授诸葛瞻陆逊辈皆其门人卒赠族亭侯所着有五经通义易传筮原原吴越春秋等书】晋雷焕【鄱阳人妙达象纬张华问斗牛间紫焕曰寳劒之精耳当在丰城乃补焕为令至县掘狱得劔二送一与华或曰得两送一可乎焕曰灵物终当化去华得劔曰乃干将也莫邪可复至否虽然神物终当合耳后华诛失劔焕卒子叶持劔过延平津堕水中使人探之见两龙蟠萦叶叹曰先君化去之言张公终合之论此其验乎】范逵【鄱阳人举孝亷尝过陶侃家侃母截发易酒延之后言侃于庐江太守荐之侃之知名逵荐之也逵仕至防稽太守】陶侃【鄱阳人徙家寻阳父丹吴扬武将军侃歴枞武冈令有能名后以功封东乡侯迁江夏太守元帝时累迁广州刺史在州无事朝暮运百甓以自励后平王敦苏峻皆有功拜太尉封长沙公二子俱死节瞻赠大鸿胪舆赠长沙守】南北朝陆襄【余汗人少有大志与乡里落落不合越州刺史赵政问之襄曰世降道衰人多趋利是以索居政器之梁武帝舍身事佛襄諌曰人之生死岂能超度苐恐祸至佛不能救不听出为饶州内史以讨贼功封余汗侯】唐吉中孚【鄱阳人大厯间与卢纶等皆以能诗名号大厯十才子官至户部侍郎】李俨【余干人德宗时为左司諌方士桑道茂奏言奉天有天子气上欲屠其城俨极谏乞杀桑道茂上悟乃止】余懃【余干人累官工部尚书兼御史大夫上柱国】张鹏【徳兴人宣宗时为河东节度掌书记吐蕃犯边鹏率数千骑败之懿宗立表为琼管五州招讨使入为金吾羽林二将军属蛮人渡泸出为邕州刺史制置使】陈饶奴【饶州人年十二亲并亡窭弱居丧又岁饥或劝其分弟妹可全性命饶奴流涕身丐诉相全养刺史李复给资储署其门曰孝友童子】甯赓【鄱阳人广明中黄巢为乱赓与弟兖统义兵以拒之保饶歙二州积战功官至御史大夫与金日安至今皆庙食】董全祯【德兴人天祐中为御史兼八砦将首一日贼自浙东来全祯兵寡不能战乃自断其首已而雷电晦如有戈甲甚盛贼大惊溃邑人庙祀之】宋马遵【乐平人景祐中进士擢江淮发运判官尽心漕事入为御史论罢宰相梁适出知宣州后为吏部员外郎直龙图阁卒遵立朝侃侃遇事规切】金君卿【浮梁人举进士累官至度支郎尝着易说有文集十五卷】熊本【鄱阳人庆厯间举进士熈宁间察访梓防两路取扰边酋领诛之累迁集贤殿脩譔同判司农侍神宗称其不伤财不病民后入为吏部侍郎出知洪州卒有文集奏议八十卷孙彦诗宣和中第进士为太学録及张邦昌僣号遂乞致仕】程节【浮梁人嘉祐间进士累官迁广西运使帅桂府甚得人心虽交趾亦曰天子使老成抚我边鄙我小国岂敢自干天讨贡赋不絶节官至寳文阁待制所着有竹溪集】张绶【德兴人嘉祐中权将作监丞按实宋用臣事以闻上直之后除太府少卿谏蔡京议置大钱以二当十为不便上惊曰庆厯已行自是歴外任十八年】彭汝砺【鄱阳人治平初举进士第一累迁监察御史里行首陈十事指摘利害多人所难言者神宗时又论兵不当以付中人哲宗时权吏部尚书出知成都府未行章数上又降寳文阁待制知江州汝砺平生言动取舍必合于义所着易义诗义诗文凡五十卷】都随【余干人元丰初举进士有节操尝以太常少卿使辽既还辽使至必问起居卒官宗正少卿】张根【德兴人元丰间进士调遂昌令乞恩封大父母遂致仕徽宗召诣阙上书愿陛下清心省欲以窒祸乱之源积官至淮南转运使屡建言皆指切时弊权幸侧目后安置郴州】洪彦升【乐平人元丰间登进士第累迁殿中侍御史孤立任言责论蔡京朋奸误国及论何执中吕惠卿等条摭其过后迁给事中尝谒告一日而张商英复官之防经门下彦升封驳出知滁州加徽猷阁待制知吉州】都颉【余干人少贫苦学元祐间闲居作七谈述鄱阳人物山川之胜辞艳而意逺后官至司农少卿】钟传【乐平人本书生绍圣中以章惇荐命干当熈河泾原秦鳯三路公事累以破夏功仅再岁遂擅帅熈秦寻责监永州税后复起为龙图阁直学士歴知数州】章公弼【余干人绍圣初举进士授建寜主簿闻朝廷废刘挚范纯仁托疾不起寻丁母忧庐墓三年宣和间为礼部侍郎以疾归有文集若干卷】金极【乐平人绍圣初举进士累迁知分宜有能名上书乞斩蔡京以谢天下坐是入元祐党党祸解适意间旷以市隠自号绍兴初赠太常博士】董濬【德兴人崇宁间举进士累迁秘书少监建炎间进所撰兴治纲领图中兴四议等书出为江西提刑致仕所着又有五行新书及周官辩疑等书】程振【乐平人少有轶材靖康中拜刑部侍郎金人冦汴京索金帛无厌振与梅执礼等四人诣金营言比屋尽空无以塞命金人怒遂遇害后赠端明殿学士諡刚愍】张朴【根弟大观间第进士累迁侍御史尝言朋党分攻非朝廷福时郎员冗滥徽宗喻朴使论列乃摘其庸谬者防斥诸外后蔡攸引为道史检讨官召试中书舍人】陶节夫【鄱阳人侃之裔举进士累官至延安府以招降羌有功加集贤殿脩撰筑石堡等四城得夏人窖粟以千数锐意边功累进枢密直学士后徙知洪州歴青秦二州后为待制知永兴军】程瑀【浮梁人政和间进士累官校书郎金人入侵求可使者瑀请往至燕山不屈而还钦宗慰抚备至除右正言高宗时迁给事中条上十四事皆切时务官至兵部尚书所着有周礼义尚书说两汉索隠】李椿年【浮梁人政和间进士歴司农丞度支郎中后知婺州致仕初母丧于中都徒步防丧归葬有甘露之祥所着有易传十卷文集十卷】彭汝方【汝砺弟宣和初通判衢州使者防其治状擢知州事方腊叛陷歙睦且至衢境无兵可御众皆奔溃汝方独守孤城三日而陷骂贼以死诏諡忠毅官其家七人】张焘【根子宣和间进士第三高宗时为吏部尚书时与金和焘诣河南脩陵寝还言此讐万世不可忘寻知成都府兼安抚使有惠政蜀人祠之孝宗时迁叅知政事辞不拜卒諡忠定平生清修简静颇喜大书得顔鲁公笔法】汪藻【德兴人登进士累官起居舍人翰林学士属时多事诏令类出其手绍兴初知湖州上书纂集日厯书成升显谟阁学士寻知徽州以言者论夺职居永州藻博极羣书老不释卷工俪语多著述】程克俊【浮梁人宣和间登进士累迁给事中时鄱之学宫经兵火或请于朝以为墓有防可其奏克俊封还制书学得不徙官至权叅知政事卒諡章靖】许尹【乐平人政和初登进士歴知兴化永处柳卭五军州皆有善政高宗时摄蜀帅甚得人心迁司农卿总领川赋以便宜积财谷孝宗即位上疏乞延儒臣讲求治道寻以敷文阁待制致仕有文集数十卷】向伯奋【乐平人靖康时监在京市易务寻闻有伪诏弃官去高宗召知建州帅襄阳皆有功孝宗时拜户部侍郎寻得祠刘权王宣窃发广西起知静江伯奋威名素着至则皆约日出降所着有时论十卷奏稿三卷诗十卷】洪皓【乐平人少负奇节有经畧四方志博学强记政和间举进士建炎初假礼部尚书使金留北十五年不为少屈还除徽猷阁直学士提举万夀观以忤秦桧安置英州后徙袁州卒諡忠宣所着有文集五十卷及金国文具録等书】洪适【皓长子幼敏悟日诵三千言绍兴间与弟遵同中博学宏辞科擢秘书省正字后秦桧恶皓适亦论罢桧死复起尝总领淮东军马钱粮究心调度馈饷无阙官至尚书右仆射兼枢密使卒諡文惠】洪遵【皓仲子刻志苦学试制科中魁选擢秘书省正字绍兴末拜起居舍人后知平江金人由海道窥二浙助副总管李寳御之成功孝宗时拜同知枢密院事后知建康府有惠政以资政殿学士提举洞霄宫卒諡文安】洪迈【皓季子亦中博学宏词科绍兴末假翰林学士使金书用敌国礼金人怒锁使馆后得还孝宗即位拜中书舍人直学士院后知建宁婺州绍兴皆有善政以端明殿学士致仕卒諡文敏所着有容斋随笔夷坚志】王克明【乐平人徙居湖州初得脾胃疾乃读难经素问刻意用药其病遂愈因以术行无不验张子盖救海州战士大疫克明全活者几万人不以为功好侠尚义尝数千里赴人之急累任医官绍兴中赐金紫】王刚中【乐平人绍兴间进士第二累官中书舍人言御敌必先自治高宗韪其言擢知成都府制置四川恩威并着得将士懽心孝宗时累迁同知枢密院事卒諡恭简刚中公退惟读书着文为乐有易说春秋通义等书百余卷】汪澈【浮梁人绍兴中举进士累迁监察御史条具内修外攘二十事后为荆襄宣谕使抚循将士人人感激思奋孝宗时为枢密使寻以观文殿学士知柳州卒諡庄敏有文集奏议】余时言【浮梁人绍兴间进士賛亲征金冦之行隆兴初为吏部侍郎后出知汉州值蜀大歉所部独熟出粟活流民二十余万终敷文阁待制】赵善应【余干人官终修武郎江西兵马都监性纯孝亲病尝刺血和药以进父母之丧哭泣毁瘠与诸弟笃友爱聚族百余口无间言闻四方水旱辄忧形于色及卒丞相陈俊卿题其墓曰笃行】赵汝愚【善应子乾道中举进士第一累官吏部侍郎绍熈间知枢密院事孝宗登遐光宗疾中外汹汹汝愚奋不虑身定大计于顷刻收召明德之士以辅宁宗新政拜右丞相辞不就未几为韩胄所搆谪永州卒及胄诛尽复故官追封沂国公諡忠定】赵崇宪【汝愚长子淳熈中擢进士甲科监饶州赡军酒库歴知江州静江府所至有惠政累迁至直秘阁崇宪天性笃孝能守家法居父丧月余始食食小祥始茹果实终丧不饮酒食肉】张文之【乐平人隆兴初通判濠州金兵至濠守谋夜逸文之提兵出登横涧山与敌相持十余日大小二十余战力不支遂被执送燕山欲授以官义不屈囚之土窟中淳熈间诏官其一子】曹建【余干人乾道间从程逈陆九渊张栻游学有所见淳熈间朱熹过余干见建与语大奇之建家贫事母尽孝待弟侄尽友爱其卒也熹表其墓】柴中行【余干人叔元祐通五经号强恕先生所着有春秋解中行绍熈初进士官至右文殿修撰立朝直言极諌遇事持正不为势屈卒諡肃宪所着有易系集传书集传诗讲义论语童说】刘泌【余干人嘉泰间举进士歴官郡县台省院部后拜叅知政事二年摄相事八十日以母老乞致养上从之泌自幼以孝着尝为母祈夀甘露三降庭梅】余安行【德兴人以经学为里中所宗官至大中大夫所着春秋新传至言集记等集有诏藏之秘阁】刘伯正【余干人闻禧初举进士累官监察御史有事明堂雷电忽至执事者多离次伯正俨立殿下声色不动迁左司諌三上章疏淳祐间拜叅知政事卒赠少保时论谓其立朝以静重镇浮不求名誉云】李伯玉【余干人嘉定间进士累官至礼部尚书抗直敢言所居有峯曰万斛故自号斛峯度宗于伯玉为旧学屡欲进用时贾似道柄国伯玉以直言忤其意遂黜于外不果用】朱貔孙【浮梁人淳祐中进士授临江军学教授累迁少府卿兼右谕德擢华文阁学士迁吏部尚书与李伯玉汤汉俱有时名号称饶三尚书有文集奏议行世】汤汉【安仁人介洁有守恬于进取累官国史校勘淳祐中大水上封事言君心敬肆之分实上天喜怒之由歴知吉福州隆兴府累迁权工部尚书卒諡文清有文集六十卷】洪芹【适曾孙端平间举进士为太学博士迁将作少监属词臣无可上意者宰相程元鳯荐之兼翰林权直秘书少监累官礼部侍郎中书舍人立朝慷慨敢言有气节】饶鲁【余干人幼从黄干游性行端谨学术精明累荐不起号双峯及卒门人私諡文元有五经讲义语孟纪闻春秋节传庸学纂述等集】马廷鸾【乐平人淳祐间进士累官翰林权直中书舍人两制皆出其手度宗立拜右丞相兼枢密使与贾似道不合除观文殿大学士提举洞霄宫所着有六经集传等书】钟季玉【乐平人淳祐间进士累官枢密院编脩官知建昌军有防和籴值岁旱为请减三之一累迁江西转运判官郡大胥以贿败穷治投岭表后改都大提点坑治北兵渡江季玉徙寓建阳兵至死之】赵必愿【汝愚孙嘉定中进士知崇安县歴知全常处泉台婺等州其所行一循汝愚之政累迁至权户部尚书后以华文阁学士知福州必愿才周器博心平量广而又蚤闻家庭忠孝之训故所立卓然可称】赵良淳【汝愚曾孙初为泰宁主簿耻事干谒浮沉冗官二十余年至咸淳末除知安吉州元兵围城良淳力守援将吴国定开南门纳外兵众溃良淳还府奋笔书其几曰宁为宋朝鬼莫作北廷臣投缳而死】陈羍【安仁人咸淳初与父诗川同举进士为朐山主簿德祐时弃官家居谢枋得起兵首防入幕执安仁令李景数其罪杀之益王立领江东安抚使出上饶应接郡县战溃被执至豫章遁去后三年复起兵寻败入积烟山自刭死所着有鹤心集】陈学心【安仁人淳祐间登进士歴官高州知府谢枋得起兵使守安仁元兵至战死时余干张如旦亦率乡兵应枋得力战死之】马端临【廷鸾子年十九潜心学问博极羣书以廕补承事郎宋亡隠居教授乡里远近师之与人言论亹亹不倦所着有大学集传多识録文献通考等书行世】董鼎【德兴人自幼力学受业于勉斋黄干得其端绪尝著书传纂疏行世同邑余芭舒亦潜心程朱之学所着有书传解等集】元吴仲迂【浮梁人号可堂博学明经隠居著书有四书语録经传发明春秋纪闻数十卷】傅立【德兴人通皇极数学为集贤大学士有文名卒諡文懿子岩卿为秘书少监集贤直学士】朱公迁【乐平人得双峯之传至正间为处州学正兵乱转徙无定处已而寓婺源乡邦之擅兵者屡请不就后归家卒所着有四书通防四书约说等集】周伯琦【鄱阳人父应极至大间献皇元颂后拜集贤待制终池州同知伯琦由国学生累官翰林直学士兵部尚书改浙西亷访使至正间招谕张士诚降拜江浙行省左丞伯琦仪观温雅粹然如玉博学工文章尤以篆真草擅名当世】许则祖【乐平人性刚健至正间乱兵四起则祖倡义兵恢复德兴县后屡战胜一日追贼马陷泞泥中遂遇害事闻諡忠显】本朝许瑗【乐平人兄琮博学善诗元至正中两举于乡皆第一会试不第放浪吴越间本朝初求贤瑗与宋濓同赴召奏对称防授博士留帷幄中叅预谋议寻命知太平府瑗至励士卒修城池抚黎庶陈友谅攻太平拒守弥月城陷被执不屈死之追封高阳郡侯】吴宏【余干人以江西行省叅政归本朝命镇饶州寻遣率兵取抚州南昌诸郡又从征下武昌以功拜中书左丞后左迁亲军指挥宏涉猎经史能诗工书事母至孝见重于士大夫】徐旭【乐平人洪武中举进士授监察御史陈六事皆切时政再迁考功郎中无敢干以私者预修太祖实録成拜国子祭酒寻坐事改翰林修撰为人方正简黙清慎不阿始终一志有文集数十卷】费震【鄱阳人以贤良荐洪武中歴知汉中府时大军平蜀陜西旱饥汉中尤甚民聚为盗莫能禁戢震乃发仓粟赈民盗多来归即令占宅自保遂得数千家后以事被逮朝廷以震良吏也释之以为牧民者劝寻陞户部侍郎进位尚书致仕】章复【鄱阳人初仕元为行省郎中洪武初以儒业应召授全州府同知劝民耕稼岁获丰稔乃编农事家给一册复兴学校创建一新自为记铭兄遇旱涝祷之即应民勒石颂功陞知保宁府后乞致仕朝廷惜之俾乘驿还乡】王厘【鄱阳人自少頴敏博学能文洪武初以明经授鄱阳教谕多造就人才召为翰林院编修与修国史每备顾问奏对称防尝患头风上以所御药酒赐饮之遂愈后乞外补命知南阳府有善政以疾卒所着有羣英杂言诗粹若干卷】祝挺【鄱阳人攻春秋左传歴官上海知县遇钱氏为变挺讨平之寻大军至将屠邑挺力请于将得已民感之立碑后擢户部主事调淛江行省郎中省志】胡闰【鄱阳人学博行脩素以忠直自许太祖讨陈友谅经鄱阳谒吴芮祠见壁间题竹诗幽人无俗怀写此苍龙骨九天风雨来飞腾作灵物太祖叹赏久之遂召至帐下后官都督府经歴迁右补阙进大理寺少卿太宗靖难死于直言嘉靖二年提学副使邵锐立祠祀之　省志】张琬【鄱阳人洪武初以贡入大学试高第授给事中转户部主事上问天下财赋户口琬应对无遗即进本部左侍郎谨身殿灾上疏言时政上嘉赐文绮时岁饥请蠲天下民租百万余石上嘉纳之年二十七卒　省志】徐爵【余干人登永乐乙未进士授监察御史立朝謇谔风力素劲人不敢干以私太宗常以小徐御史呼之　省志】吴惠【浮梁人登永乐辛丑进士知永兴俗鄙以悍惠谆谆谕之俗遂变民疲不能田惠佣工以代耕秋乃大稔民得不饥以荐陞解州知州州输边储挽运甚劳立贫富三等法且听其附载货物以易粟上仓费烦减半输亦告足民歌曰吴父母恩何溥昔憔悴今鼓舞乃刻碑颂德　省志】戴弁【浮梁人领乡荐自崇阳训导歴兵科给事中奉诏行边简士卒严戍守边备整饬陞陜西叅议城迭烈以御寇冲屯张掖以助军饷进调广东叅政适亷雷诸郡徭獞梗化挺身出谕曰我戴叅政也尔辈何敢冐死贼曰果我公也公至诚爱民我何敢犯死罗拜而退广州被围乏食亟发廪赈之募敢死士焚其攻具遣使间道引援兵入守遣将协谋平之进布政使所着有庵集　省志】董阜民【德兴人以明经举任工部主事质直方毅不为容悦时同官有被譛系狱者阜民疾笃恐其罹刑置谏疏于怀死都门上怜其死谏命礼葬之遂赦被譛者　省志】何英【鄱阳人性警敏絶人不事词章往学于王松坞得饶双峯黄勉斋之传造诣益深松坞寄以诗有臞梅谷里先春意句遂号梅谷累荐不起建玉溪书院以纳天下来学所着有四书释要诗经详释易经发明诸书崇祀邑学乡贤伺　省志】孟常【鄱阳人诏求才守令以常应授苏州昆山知县改池州建德建德租重天下逋欠者系建多常诣阙死争得如他邑民感而祠之秩满民上章请留久之调任于涞水　省志】孙原贞【德兴人登永乐乙未进士授礼部主事从太宗征北边俘获以归歴迁淛江布政使体防民隠百姓德之时福淛盗起奉勅叅佐谋议军事督兵深入擒其渠魁福淛以宁迁兵部尚书考察方面允恊公论镇守淛江上邉冦冗兵旷官逃民马政防幸六事皆切时弊天顺改元乞致仕歴事五朝始终一节所着有岁寒集奏议　省志】高峻【鄱阳人登宣德庚戌进士授监察御史巡按巴蜀值松藩叛平之明年按畿内屡辩寃狱倭冦犯浙江勑峻以行且假便宜卒成乃迹官卒淛江叅政　省志】胡居仁【余干人幼頴异有大志得隣遗物还之众惊叹以为长必非常人从吴与弼得心学之正退而益加充广慨然以斯道自任其学以主忠信为本求放心为要以圣学成始成终在于敬因以敬名斋御史高智铭其墓所着有居业録　省志】王弼【鄱阳人宣德癸丑进士授工科给事中上疏蠲逋负人怀其德陞顺天府丞修饬山海居庸边务经画有方进应天府尹有惠政民戴之如父母累疏乞归足迹不入城府卒于家　省志】童轩【鄱阳人景泰辛未进士拜南京吏科给事中歴陞太常寺卿都察院右副都御史总制松藩军务奏除松茂戍守之役人甚便之擢南京吏部右侍郎进礼部尚书卒于家工吟咏得唐人体致所着有清风亭稿海岳涓埃喻蜀藁筹边録若干卷　省志】刘城【鄱阳人少磊落有大志景泰丙子领顺天乡荐授贵州道监察御史风声震砻吏民惮之陞福建副使刬弊发伏殆尽上杭盗剧城枭渠魁散其胁从患遂熄陞本司按察使风纪益厉势家海贩屏迹进广西右布政使转都察院右副都御史巡抚河南摭诸触法者立罪之戚宦敛辑闾阎忻乐更生疾作卒于官柩归之日家设香案举奠者塞道　省志】虞讷【乐平人五世同居有家范人无间言事上闲旌表　省志】戴琥【浮梁人领景泰乡荐授南道御史风裁凛然尝因平江路盗起劾罢巡江不职二重臣复陈四事皆弭盗安民之要陞绍兴知府政教并行民为立德政碑以系去思擢广西右叅政制驭夷撩区画边计皆有成绩以疾致仕卒　省志】戴【浮梁人登天顺甲申进士授监察御史督学南畿以文章占器识士心允服陞陜西提学副使脩古圣贤祠墓增秩祀典德教风行累迁按察使左右布政使所至有声达于治体转副都御史抚治郧阳抑诸府豪右蜀盗野王纲猖獗诛其首恶余党纵之一方底宁进刑部左右侍郎会勘荆府不法事廷可其议迁南京刑部尚书入为左都御史恪持风纪中外肃清卒赐祭葬赠太子太保諡恭简　省志】黎福【乐平人登成化丙戌进士授淛江道御史侃侃正色疏天下利病有人所难言者歴陞都察院右副都御史提督抚治郧阳节制三省镇之以静民物晏然以南京兵部左侍郎卒福天性亷静不为崖岸求赫赫声事至必尽心力故所树立与众殊大学士王鏊为之铭墓　省志】舒清【德兴人登成化丙戌进士授工部主事自营缮郎中陞河南叅议岁饥请邀运米百万分给一省頼以全活陞四川叅政立递减法以便民转右布政时有使者欲取库藏铜皷诸物疏节用爱人以止之转广西左布政又有取古琴诸物之使复疏不贵异物以止之田州土官承袭縁故习致谢金斥出备军饷民夷怀附寻以疾乞休致所着有直庵集清操持端恪望重士林　省志】戴琏【浮梁人早有大志力学希古登成化丙戌科人号为五经进士授大理评事以儒术济法律两上封事率刑政根本之论未究厥施而卒士论惜之所着有知非集省志】程廷珙【浮梁人性孝友居母丧三年不御酒肉登成化乙未进士歴郎中秉法严正陞福建叅议开渠建阳以利灌溉民至今頼之时福宁诸路凶乱设法赈济民之死葬生养咸有頼转广西叅政进右布政使克桐木渚巢擒渠魁黄鉴成等孝宗以银牌镂竒功二字及金缯奬之平賔州八寨之陆梁定东兰韦祖鋐之防扈至于销土官争长之锋致谢金二瓮不受平生政迹类如此寻以国事卒于粤正德初举祀府县乡贤祠　省志】祝澜【德兴人登成化己丑进士授兵科给事中侃侃刚直转国子监丞上庙祀议以圣贤像宜从国初定制止祀木主路点鲤以父列于庑渊参伋以子配于殿似非明道正伦之义宜别建一室祀叔梁纥以路点鲤配若公伯寮荀况之徒宜黜其祀为人慷慨尚气节不以死生福祸为意省志】张宪【德兴人登成化壬辰进士授考功主事歴员外郎郎中在考功者十四年亷慎公勤如一日甄别流品必先志行陞山东左叅政浙江右布政使中官纵左右虐民而攫之财宪亷得其人置于理至尹顺天望詟权豪德孚士庶陞工部侍郎理易州山敞省供具损柴薪夫役去蠧完逋国讣頼焉寻兼都御史清闽浙盐课宿弊以祛歴陞南京礼工二部尚书卒于位　省志】孙需【尚书元贞之孙成化壬辰进士歴陞推官御史副使按察使浙江左布政治壬戌陞右副都御史累奉勑巡抚河南陜西郧阳三省正德丁卯陞南京兵部侍郎进礼部尚书铨曹拟改刑部以忤逆瑾遂矫诏令致仕瑾诛复起歴南京吏刑工三部尚书以老疾乞休赐葬祭赠太子太保諡清简　省志】张吉【余干人登成化辛丑进士授工部主事时左道李孜省僧继晓以符水进吉劾之谪判景东士官陶洪以吉空囊无家谋为置妾遗以银器俱不受遣子受学夷俗化之迁肇庆同知筑长隄以防水涝民德之号张公隄知梧州府崇正学饰文庙乐舞政教并行陞广西兵备副使值北兵侵边陈便宜防献偏架弩随进正心之说以寓讽諌累陞贵州左布政使卒子俅进士御史屡有论諌论者谓其有父风云　省志】程楷【乐平人性警敏博通经史百家之言为文尚奥古自成一家中成化丁未会元甲魁改翰林庶吉士擢编修与修会典卒于京　省志】彭程【鄱阳人成化丁未进士治初授御史巡察京城内外先是北敌投降者皆安置畿甸岁日以盛且枭雄莫制每朔风尘起骋骑弯弓掠人道上事泄索急则投戚里阉奴为援程每得其机牙发之奇中人惊为神继巡浙江盐法监收光禄寺财赋厘奸革弊风纪肃然时政有无益之费事干宫阃者程抗疏忤旨下诏狱谪戍隆庆明年释归时称为真御史　省志】俞廷瓉【鄱阳人以进士授行人司副正德己卯武宗南巡廷瓉条上十事皆人所不敢言者而极切剀至奋不顾身遂死于谏嘉靖改元遣官谕祭　省志】
　　列女程烈女【德兴人唐肃宗时女之父兄为盗所杀因掠女去隠忍十余年后以计脱告于刺史顔真卿捕获碟于市女刳其肝心以祭其父兄宋县丞程逈取春秋复讐之义颂之曰大而得其正者也表之曰英孝程烈女】饶娥【乐平人字琼真生小家颇自修整父勣渔于江遇风涛舟覆尸不出娥年十四哭水上不食三日死俄大震电水虫多死父尸浮出乡人异之具礼葬其父及娥又为立庙后柳宗元为立碑云】赵氏【乐平王袤妻建炎中袤监上高酒税金兵犯筠遇金人防以去系其夫妇于刘氏门而入剽掠赵宛转解防并解袤使速去俄而金人出问袤安在赵他指以误之金人追之不得怒赵欺已杀之】李氏【安仁人谢枋得妻通女训诸书枋得兵败走闽李擕二子匿贵溪山中元兵至令曰苟不获李氏屠而墟李闻之出就俘徙囚建康或指曰是当没入矣李闻之泣左右曰虽没入将不失为官人妻李曰吾岂可嫁二夫邪是夕自经死狱中】陈氏【乐平人徐德安妻年二十夫病革谓之曰汝年少无子我死汝更善事他人陈泣曰既为君妇尚忍事二姓乎即割耳剪髪为誓夫死纳之棺中终身不改节事闻本朝旌表其门】朱氏【鄱阳人刘斗鳯妻年二十三守节翰林学士宋濓为之铭曰夫人之节石坚玉贞何不享有祐福而忧患是婴彼宰物者孰尸其平然而德厚流光如筮斯徴短虽一日长或千龄则夫人之不死者愈远而愈名史源之山封若斧刑评□驯行太史勒铭后数百载当知为鄱阳节妇之茔　省志】郑氏【浮梁人金添鳞妻舅姑与夫继殁又遭兵乱郑终无二心洪武乙亥旌表其门省志】戴氏【邓谦妻谦会试罹火灾哀毁逾礼守节以自终永乐间旌表　省志】孙氏【浮梁人乡进士闵鳯妻鳯疾孙吁天以身代既死哀几絶有司屡欲闻孙屡止之曰此分内事何必乃尔石室潘葵赞其像有百年苦节一掬寒氷不求表暴真节妇之语　省志】齐氏【曹旺七之妻余干人正德间盗猝至曹氏室齐走匿草莽中贼搜得曳之去齐哭且骂沿途援竹木不行抱树大骂求死贼刺之仆地而絶夫收其尸创痕不渍血怒气勃勃如生章昺为之传其事赞曰曹妇宁玉碎不瓦全有奇男子瓌伟雄杰之节　省志】吴氏【叶梁妻正德间盗起梁被创垂死屡目吴意以吴年若貌必有夺其志者吴知之以爪碎其容又断二指内捾中后母家欲他遣遂不食而死　省志】胡烈女【讳贵真乐平人父母生欲不举隣曽母陈氏鞠为乳子天福配同乳之甫长天福父母与陈氏继亡家益窭落女父欲夺为富家配女曰我鞠于曾氏妇于曾氏分姑媳恩母子岂可以饥寒去始死依从姑以居虽荜舍单浅外人未尝识其面正徳丁丑女兄乘其未婚挞拽以归出示求聘者金银笄饰卜日以行女知不可免潜浴更服入房缢死时年十八邑大夫张文应礼葬之以其事闻　省志】张氏【乐平人董瑱妻年二十六夫殁以节自砺正德三年姚盗猖獗母惧其为盗所汚隂遣其子讽之改嫁以图自全张泣曰从一而终妇人之义也麾其弟去之一夕忽自经左布政舒清为传其事　省志】张烈女【名柱秀浮梁小民张啓明女有殊色聘凌氏子凌日贫落女父母欲解盟会祁门少年郑天佑以星术止其家未有室父母私许以女妻之惧女素刚不可动乃俱佯出属天佑逼近女觉绐天佑曰俟沐浴以从浴竟执父所业打绵槌奋击天佑中其颡昏仆地女自缢死既葬其墓不生草棘　省志】刘氏【安仁人李介妻正德九年冦至介家拥之以行刘愤骂曰为妇人而辱于贼生何以见夫没何以见祖宗于地下乃投于池中贼竟杀之　省志】
　　仙释郑全福【浮梁人唐文宗时入灵岩洞修炼后徙居莲华洞游桃花溪有老人乘铁船全福曰愿借船还人间老人曰后三年复来时已百余岁语门人曰死必葬我浮梁白水乡及举棺轻发之惟杖履而已】王遥【鄱阳人得仙术能治病不用符水针药但以八尺布帊敷之须臾病愈若有邪魅即画地作狱叩石呼之皆入狱中有一弟子负竹箧随行尝冐风雨行衣皆不湿一日两炬导入石室中有二人曰卿何为乆住俗间答曰当来乃还家自负竹箧而去】吴全节【安仁人年十三学道于龙虎山至元中至京师从张留孙见世祖其后成宗召见授教嗣师赠封其祖父母进教太宗师德真人全节雅好结士大夫推毂善类唯恐不尽其力至于赈穷周乏未尝以恩怨异其心卒年八十二】


　　明一统志卷五十
　　钦定四库全书
　　明一统志卷五十一
　　明　李贤等　撰
　　广信府【东至浙江衢州府常山县界一百二十五里西至饶州府安仁县界二百里南至福建建宁府崇安县界一百六十里北至饶州府乐平县界一百六十里自府治至南京一千八百四十里至京师五千里粮十三万三千石零】
　　建置沿革禹贡扬州之域天文斗分野春秋战国迭为吴楚之地秦属九江会稽二郡汉为豫章郡之余汗县及会稽郡之大末县地晋宋及隋属鄱阳东阳二郡唐析衢之玉山常山饶之弋阳及抚建二州地置信州江南西道五代时杨吴南唐继有之宋以信州江南东路元改置信州路浙江行省本朝改为广信府江西布政司领县七
　　上饶县【附郭本汉豫章郡鄱阳县地孙吴置上饶县晋省宋复置隋省唐复置饶州以其在饶州之上故名寻省入弋阳乾元初复置为信州治宋元仍旧本朝因之编户一百八里】玉山县【在府城东一百里本隋东阳郡之信安县地唐初为常山湏江及弋阳三县地证圣初析置玉山县以县有怀玉山故名初属衢州后改属信州宋元仍旧本朝因之编户五十七里】弋阳县【在府城西一百二十里本汉豫章郡余汗县地孙吴折置葛阳县晋属鄱阳郡隋改为弋阳以地有弋水故名唐初属饶州后改属信州宋元仍旧本朝因之编户五十二里】贵溪县【在府城西一百九十里本汉余汗县地隋为弋阳县地唐永泰初置贵溪县以县在湏溪口故名信州宋元仍旧本朝因之编户八十四里】铅山县【在府城南八十里本唐抚建二州地后析上饶弋阳五乡置为塲南唐始置铅山县属信州以山产铜铅故名宋初以县直京师后复信州元陞为州本朝复为县编户五十七里】永丰县【在府城东南四十五里本唐饶州上饶县地乾元初析置永丰县属信州以县有永丰山故名元和中省入上饶县宋复置元仍旧本朝因之编户五十二里】兴安县【在府城西八十一里本上饶弋阳贵溪之余鄙嘉靖中置为县编户三十一里】
　　郡名上饶【唐名】
　　形胜地控闽越引二浙隠然为要冲之会【宋韩元吉修城记】川源夐远关防襟带【寰宇记】当吴楚闽越之交为东南望镇【宋李弥大法海院记】山水之秀甲诸郡【元袁桷梅亭记】
　　风俗土风贫薄【唐白居易诗地僻山深古上饶土风贫薄道程遥】文风日盛【郡国志】安土重业【贵溪县志】啬陋改习【永丰县志古虽啬陋然有柳浑贤令倡之于前张叔夜忠臣陶之于后故郡民顿改前习】矜谨节义【元袁桷梅亭记其俗多刻厉自奋矜谨节义】
　　山川茶山【在府城北唐陆鸿渐尝居此号东冈子刺史姚骥尝诣其所居凿沼为溟渤之状积石为嵩华之形后隠士沈洪乔葺而居之】山【在府城西南五里势如有谚云水打乌山信州出状元宋徐元杰应之】南屏山【在府城东南五里环拱秀丽可爱下有东狱庙及祥符景德二寺】石桥山【在府城西二十里山半有岩洞远望如月又名月巗其上平坦如桥宋朱乔年诗凿透巉岩不记春山腰千古挂氷轮元赵孟頫诗月岩如偃月风泉丽晴雪仙境在人间真成两奇絶】铜山【在府城南四十五里有井泉广丈余一石倒坠如莲花覆盖天欲雨井中即有白雾上腾】灵山【在府城西北六十里山有七十二峯盖郡之镇山也道书为第三十三福地上有龙池多珍木竒卉产水晶其东北峰梃立孤石高百余丈西峰絶顶有葛仙坛遗址宋韩元吉诗诸峰七十二磊砢畧可推定知水晶宫闷藏神所司葛仙炼丹成空闻龙化陂遗体被山川胜槩无乃私】水南山【在玉山县南二里一名武安山清秀卓拔其巅有塔】太甲山【在玉山县北二十五里上有商太甲庙】齐峯山【在玉山县南三十五里元魏德居此善制墨至今业墨者墨有齐峰字】龙泉山【在玉山县西八十里有泉不竭】三清山【在玉山县北一百里与怀玉山并峙有羽化坛晋葛洪与德兴李尚书修炼处山巅有老子宫又有金沙水玉洞灵济庙罗汉洞李尚书铁炉诸奇胜】怀玉山【在玉山县北一百二十里一名玉斗南唐时县令杨文逸尝梦一羽衣自称怀玉山人来谒未几其孙亿生山有法海院宋李弥大有记】峯山【在弋阳县南二十五里有三十二峯植立如笋峭不可攀中有一峯如又有蜃楼能吐纳云可为晴雨之验宋谢枋得诗三十二峯峯最高脚踏高处真人豪近观灵山亦培塿俯视彭蠡无波涛】军阳山【在弋阳县南三十里一名君阳唐贞元中其山产银干符后不复有李翺诗有怪峯直耸似华山之句】金鳯山【在弋阳县南三十里山有奇石回旋如鳯】寳峯山【在弋阳县南三十五里广袤数百里白云吐吞瀑泉清响中有石亭高七十余丈傍有石桥长五十余丈】捣药山【在弋阳县东一百三十里上有捣药石臼傍有井泉甘美】三峯山【在贵溪县南二里三峯相并东连玉表岩西接五面山南北孤絶】五面山【在贵溪县西南五里东连三峰山南一峯屹立削成五面元赵孟頫诗洞中即仙境洞口是桃源何殊五陵路鸡犬自成邨】自鸣山【在贵溪县西五十里上有湖天欲雨则水涌其声如雷故名元张留孙言山神有灵状请崇显之至大中封真君袁桷有记】象山【在贵溪县西南七十里初名应天山宋儒陆九渊尝读书于此以山形如象更今名】鬼谷山【在贵溪县南八十里道家第十五洞天山有苏秦台张仪井世传鬼谷子尝居此】龙虎山【在贵溪县西南八十里山峯峭拔两石对峙如龙昻虎踞道书为第三十二福地乃汉张道陵脩炼之所飞升台遗址尚存下有演法观古松夹道今道陵裔世袭真人居之宋江万里诗凿开风月长生地占却烟霞不老身虚靖当年仙去后不知丹诀付何人】徴君山【在贵溪县南八十里十四代真人张子明隠此屡徴不起故名】龙窟山【在贵溪县北八十里山有龙井有龙窟寺岁旱祷焉】铜寳山【在铅山县治西南石窍中涌泉侵铁可为铜天久晴有矾可拾一名七寳山】铅山【在铅山县西南七里旧名桂阳山又名杨梅山其山产铜铅南唐尝置铅塲于此】鹅湖山【在铅山县北一十里山之上有湖生荷旧名荷湖山后有龚氏畜鹅于此故又名鹅湖唐王驾诗鹅湖山下稻粱肥豚栅鸡埘半掩扉桑柘影斜春社散家家扶得醉人归】葛仙山【在铅山县西七十里吴葛修炼于此上有炼丹台及龙井井傍有试劔石元胡汝为诗白云红雾锁仙扉古木蟠空鹳鹤飞丹室草湮翁子去经床香缈道人归】永丰山【在永丰县西南二十五里】鹤山【在永丰县西三十里上有龙池其水色碧】灵鹫山【在永丰县东三十五里山石秀润树木环密上有光相洞幽深不可穷】雨石山【在永丰县东南四十里岁旱祷雨多应山西有岩其石如螭盘虎踞鹤立鸾翔之状】六石峯【在永丰县东六十里与三岩山相对】逍遥峯【在贵溪县南七十里晋许逊炼丹处元赵孟頫诗兹石足逍遥下可坐百人岂徒木石居且与猿鹤隣】南岩【在府城南一十里一名卢家岩巗傍巨石北向其下寛平可坐旧为郡人游赏之所今南岩僧院在焉宋晁补之韩元吉皆有诗】洞岩【在玉山县北三十五里林壑掩映岩石竒秀溪水流出其声清壮越溪行数里旧有轩曰尤美取醉翁亭记林壑尤美之义】结须岩【在三清山俗传晋李尚书与葛洪脩炼时尚书结须渡此岩因名】长廊岩【在贵溪县南二里相传汉王表修炼之所有炼丹井洗药池飞升台元赵孟頫诗修岩如长廊下有流泉注山中古仙人步月自来去】龙口岩【在贵溪县南二里峭石壁立飞泉二道泻下如龙口喷涎赵孟頫诗峭石立四壁寒泉飞两龙人间苦炎热仙山已秋风】徐岩【在贵溪县南三里宋徐绍景读书处其地林深水远洞穴幽防有巨石平坦突出山侧如月攀萝可登以望远】仙巗【在贵溪县南去龙虎山二里峯峦削立高出云表岩石防空多洞穴房屋牕牖床榻仓廪棺椁鸡犬禽鸟之状共二十四岩宋白玉蟾题仙机岩诗云织就霓裳御冷风玉梭随手化成龙天孙归去星河畔满洞白云机杵空王文卿题辘轳岩诗天上霞开金井晓山中风引玉绳秋长江万古吸不尽断岸夕阳飞白鸥】鬼谷洞【在鬼谷山其洞幽黑入必以烛防回四里可容数千人旁有一洞洞口狭小相传昔有人入其中迤逦渐远见人物庐舍俨然如人世】风洞【在贵溪县南五十里尝有风气嘘吸赵孟頫诗石壁何崆峒中有风冷然安知列御寇不向此中仙】水帘洞【在贵溪县南八十里洞中可容数千人洞口泉水悬崖而下赵孟頫诗飞泉如玉帘直下数千尺新月悬钩遥遥挂空碧】缉女石【在府城西三十五里类工女之形】神石【在弋阳县东南横出大溪捍截东流县治頼此无冲溃之患故以神名】上饶江【在府城北上流会诸溪水下经弋阳贵溪流入饶州府境】弋阳江【在弋阳县东二十里又名弋溪源出灵山西流入葛溪相传昔有弋猎者居其侧或云有大石面如镌弋字因名宋梅尧臣诗县前奇哉一江水日暮风吹碧鳞起客恨征尘忽如洗不用金箆刮眸子】宋溪【在府城西八十里源出灵山西流入上饶江唐天寳间有宋氏居溪之傍因名】槠溪【在府城西一十里源出灵山西流入上饶江岸多槠木故名】玉溪【在玉山县东五里因怀玉山为名水有二源合流十余里会沦溪水入上饶县境】沙溪【在玉山县西三十里下流入上饶江】明溪【在弋阳县西二十里下流入葛溪本名弱水唐刺史孙成改今名】葛溪【在弋阳县东七十里源出灵山合晚港水下流经芗溪入饶州府鄱江】芗溪【在贵溪县南一名贵溪上流即上饶江也】永平溪【在永丰县东四十五里下流合永丰溪】永丰溪【源自福建建宁府界流经永丰县界下流合玉溪】信义港【在弋阳县东二十里源出福建邵武府下流入葛溪其傍土地膏沃人多信义】君迁潭【在府城西南四里义名五龙潭旧经云每郡守解任去尝于潭上祖饯之故名】落马潭【在玉山县北五十里源出三清山】重潭【在弋阳县西南二里下通葛溪】钟石滩【在府城西八十里滩畔有巨石如钟】南池【在府治内相传故州学之泮池】墨池【在府治南旧传尝有仙人于池内洗笔其水常黑】义泉井【在贵溪县南七十里当入闽要路行者至此多渴里人徐氏凿井引泉作亭其上真人张宇初题曰义泉井】圣井【在龙虎山山有三井一在山半一在絶顶相传有龙居之】三台井【在贵溪县南一百里其井三级相连水源不竭】石井【在铅山县北四里井上石文隠起错镂垂下如莲花倒生其水清泠甘美溉田数百亩始名玉洞泉又名碧玉泉慈济泉宋洪刍有记】仙井【在葛仙山顶元陈衡作葛仙翁祠碑云病饮则念旱祷则霖】一滴泉【在南岩之西自石窦中出四时不竭味甚甘美宋朱熹诗一窍有灵通地脉半空无雨滴天浆】华峰龙泉【在玉山县南一十五里有龙潜焉岁旱辄祷于此元韩澄诗名齐西岳耸苍神物潜藏地有灵】寒泉【在玉山县东三十五里水甚清冽元徐兴善诗冷沁云根漾素秋】
　　土产银【弋阳玉山县出今无】铜【弋阳铅山二县出】铅【铅山县出】铁【玉山贵溪弋阳三县俱出有塲久罢惟上饶县永乐乡塲尚存】瓷器【弋阳县出有窰】葛粉【各县出】
　　公署广信守御千户所【在府治东北】铅山守御千户所【在县治西俱洪武元年建】
　　学校广信府学【在府治东宋景德间建本朝宣德初及治中俱重建】上饶县学【在府治东北宋淳祐间建夲朝洪武初重建】玉山县学【旧在县治东元大德间徙建于县治南本朝永乐间重建】弋阳县学【在县治东宋绍兴间建本朝洪武初重建】贵溪县学【在县治东宋庆厯间建本朝洪武初重建寻圯于水徙县治西宣德丁未仍迁于此】铅山县学【旧在县治东宋绍定初徙于县治西真德秀有记本朝洪武初重建】永丰县学【在县治东宋熈宁间建本朝重建】兴安县学【在县治南嘉靖中建】
　　书院稼轩书院【在铅山县南二里宋辛弃疾读书处初名瓢泉书院后以其号名】端明书院【在玉山县治东宋端明殿学士汪应辰讲学处元监县夀安始建书院苏天爵记】象山书院【在象山宋陆九渊讲学之所】鹅湖书院【在鹅湖山下宋朱熹与陆九渊相会讲道于此】叠山书院【在上饶县南安辑乡宋谢枋得讲学之所】桐源书院【在贵溪县西一十里宋国子学録高可仰建以教乡之子弟】蓝山书院【在弋阳县水南地元初张卿弼隠居教授于此来学者甚众其门人杨应桂申益章为作书院以处之虞集有记】刘氏义学【在玉山县顺成乡宋邑人刘允迪割田立屋聘知名之士以教族子弟及乡人之愿学者朱熹记畧云今士大夫或徒步至三公然一日得志则高台深池撞钟舞女所以自乐其身者惟恐日之不足虽廪有余粟府有余钱能毋为州里灾害则足矣固未暇以及人也如刘侯者身虽宠而官未登六品家虽温而产未能千金顾其所以用心者乃如此是则可谓贤远于人矣】
　　宫室翠微楼【在府治内宋庆元间知州赵伯璝建】江山胜览楼【在龙虎山】制锦堂【在玉山县治内宋令张得象有善政既去人思之乃取杨亿送得象诗县斋制锦留遗爱之句名其堂】经纶堂【在铅山县南三十五里崇夀院宋厐籍侍其父格为是邑征官尝寓学于此后籍为相邦人因旧舘为是堂】谷隠堂【在玉山县南二十里宋尚书郎东莱吕丕问居此取其旧堂名以名之其犹子居仁诗客中不顾生事窘所至有堂名谷隠】归云堂【在玉山县境宋汪应辰诗浮云本无心人心逐云去更作归云堂云归竟何处】翕和堂【在玉山县宋理宗御书扁以赐邑人韩祥兄弟】四贤堂【在鹅湖山祀宋朱熹吕祖谦及陆九渊兄弟】驻云堂【在铅山县东二里宋白玉蟾记】两贤堂【在府城西北三里宋咸淳间建两贤谓中书舍人吕居仁礼部侍郎曾逮也韩元吉记】思黙堂【在上饶县宋徐元杰梦神人系二犬过堂下初未知何祥是岁登第文有黙思黙通云者有司以为神语乃悟黙于字为黑犬复用之系二犬之徴也元时其孙子竒建是堂韩性有记】芳润堂【在怀玉山之阳元郑伯飞建取陆机文赋语堂前池上有亭曰若舟堂左有楼曰览辉王沂记云观其堂知其学于文观其亭知其志于用观其楼知其审于出处】一杯亭【在府城南南台之左宋赵汝愚为郡未逾年政成惠洽郡人于城南祥符寺傍建祠设像为之祝夀汝愚因觞客于中命撤其像戯名曰一杯亭取且尽生前酒一杯之义】天开图画亭【在玉山县治南宋邑人韩祥筑以山水若图画故名】黄公亭【在玉山县南二里宋县令黄衮有政绩既去民筑亭绘像祀之朱文公书榜徐文卿记】君子亭【在玉山县南二里宋直龙图阁赵字乂若尝居此吕頥浩以书寄信州守连南夫曰赵乂若父子皆士林宿望治封有贤人君子可厚加礼后人因取其语名之】梅亭【在弋阳县南山之阳元时隠士陈德文教授乡里筑亭扁今名袁桷有记】南台【在府城南宋郡守赵汝愚建】跨鹤台【在南台侧宋知州王自中得白鹤庵故址筑台临之故名】素华台【在龙虎山下元陈旅诗白日尽悬文玉树碧宫还结水晶墙张伯雨诗内景天光虚白室九秋露湿太清家】
　　桥梁平政桥【在府城南门外】槠溪桥【在府城西一十里】龙溪桥【在府城北九十里】玉蛇桥【在玉溪上】连城桥【在玉山县西二里】沙池桥【在玉山县南】莲湖桥【在弋阳县西】上清桥【在贵溪县治西南跨凿石小港宋绍熈中县令李正通建朱文公有记】云隠桥　龙津桥【俱在龙虎山前】大义桥【在铅山县北又名万安桥】鹅湖桥【在铅山县北一十五里】水门桥【在永丰县西二十里】永丰桥【在永丰县东二十五里】杉溪桥【在永丰县永平乡】
　　寺观天宁寺【在府城内吴周瑜故宅】普宁寺【在玉山县南二里】真如寺【在弋阳县治东】白衣寺【在贵溪县治东】天王寺【在铅山县鹅湖乡】明心寺【在永丰县永平乡】上清宫【在龙虎山汉天师张道陵之后居之唐名真仙馆宋大中祥符间改上清观政和间赐名上清正一宫神宗尝赐玉印元大德间赐名正一万夀宫本朝洪武永乐间两奉勑重脩宋洪迈有宿上清宫诗】太昭真宫【在贵溪县南汉王表修炼处】灵阳宫【在弋阳县治北】妙观【有二一在府城内一在铅山县鹅湖乡】福庆观【在玉山县治南】洞观【在永丰县迎恩坊】演法观【汉张道陵炼丹处】佑圣观【元揭徯斯有记】先天观【元揭徯斯诗闻说先天观重重絶壁环鸟啼青磵里花落白云间】繁禧观【元虞集有记】乾元观【元邓光荐有记】北真观【本朝胡俨记】真懿观【已上七观俱在龙虎山】
　　祠庙葛仙翁祠【在葛仙山仙翁吴葛也尝修炼于此故祀之】张巡祠【在铅山县南二十里巡唐忠臣】夏梦龙祠【在玉山县南二十里梦龙唐进士官至兵部尚书兄为太保由信安清湖徙居此兄弟能御冠既没乡人立祠祀之】杨光翼庙【在府治东光翼唐刺史】张抃庙【在铅山县治西抃唐封忠靖威显灵祐应济王】威显庙【在贵溪县南二十里祀南唐信州静边总辖使司空忠贞公桂卿宋赐今额黄应龙谢枋得皆有记】双庙【在玉山永丰二县之境宋绍兴初知州王自中建以郡人郑骧张叔夜先后死节故合祀之朱熹为记】两先生祠【在府学东杞宋陈康伯汪应辰】辛稼轩祠【在铅山县南二十里稼轩辛弃疾也宋咸淳间寓居此既没乡人感其遗风作堂祀之谢枋得记】陆象山祠【在贵溪县三峰山宋儒陆九渊尝读书象山门人立祠祀之本朝重建増其兄九韶九龄为三先生祠李奎作记】
　　陵墓李愔墓【在弋阳县治西愔汉车骑将军封赭亭侯食邑于是】王贞白墓【在永丰县治西有碑刻曰唐校书郎王有道先生之墓】郑骧墓【在玉山县东】张叔夜墓【在永丰县灵鹫山】陈康伯墓【在弋阳县南二十五里宋孝宗御书其碑曰旌忠显德之碑】辛弃疾墓【在铅山县虎头门宋勅葬于此】谢枋得墓【在弋阳县南二十五里旧在京师文明门外后其子定之奉柩归葬于此】渤泥国王叔墓【在府城南三里本朝永乐十年进贡还国道卒于此】郑龄墓【在弋阳县治西二十里治间勅葬】
　　古迹废寳丰县【在弋阳县境宋淳化中以寳丰塲置后废为镇】石室【在弋阳县南六十里昔有张氏隠此琢石为室其形如囷郡守欲表荐之隠而不见】石皷【在贵溪县西五十里石形如皷旧传皷自鸣为兵兆】钱仓【在弋阳县东二十里有石临水如廪高数丈号曰钱仓相传晋太和中有渔人遇石开其钱自出】雄石镇【在贵溪县西废置不可考今资国寺僧尚藏文帖陆九渊有防】
　　名宦唐柳浑【永丰令用重典以威奸暴铺太和以惠鳏寡敺除物害消去人隠里闬大变绰有能声】杨光翼【肃宗时信州刺史治有惠爱州人立祠祀之】裴倩【信州刺史复其庸亡五千户辟其农耕二万畆代去之日不书于籍曰吾以恤隠岂当沽美方帅表其行理第一増秩加印绶】孙成【信州刺史有惠政润泽及民郡人请立碑颂德优诏褒美】常曽【信州録事叅军韦应物为作古鼎歌云三年紏一郡独饮寒泉井江南铸器多铸银罢官无物惟古鼎】萧定【大厯中信州刺史劝农均赋逋亡归户口増时有司条天下牧守课绩定为第一】宋章得象【玉山令在任有恵政民立祠祀之】张根【徽州时淮南转运使以花石纲拘占漕舟根上言力陈其弊贬监信州酒税】王愈【宣和间知信州时盗发清溪入睦歙愈即募士増埤浚隍脩战具贼来攻愈击败之追奔俘馘不可胜计】李先【知信州治官如家信人目以俚语曰错安头谓其无貌而有体也】董敦逸【知弋阳县寳丰铜冶役卒多困于诱畧有致死者敦逸推见本末纵还乡者数百人】陈扄【绍兴中通判信州军士谋欲为乱扄制御有方无敢动者后除知州事】沈介【乾道初知信州时岁饥介赈济有方民得其所去之日老椎扶擕随行涕泣不能舍】徐礐【乾道中永丰令县有乌石滩险恶募人疏凿之遂平其势值岁饥礐平其谷价且劝民出粟赈济之盗贼犹起礐杀其首恶者一人众頼以安】张子顔【乾道中知信州知闾阎隠伏临事能断在任盗贼屛息路不拾遗】叶颙【知贵溪县时诏行经界郡议以上中下三等定田税颙请分为九等郡守从之令信之六邑以贵溪为式】赵汝愚【乾道中知上饶县时逺人贡象所过骚然乃预为条约遂免苛扰每岁推排物力互相□诉乃下令俾自均认无复纷竞政成惠洽郡人德之后知信州】马子严【淳熈间铅山尉恤民勤政长于文雅为寺碑隠然有排邪之意为仓铭蔼然有爱民之心】钱象祖【淳熈中知信州大新学宫一时士习为之丕变】王自中【绍熈初知信州有文学器识以功名自期尝访求前贤请于朝立庙祀之】曾逮【上饶尉手植挂于防后人怀其德名之曰西清桂又有松风亭横碧轩儒绅多有题咏】袁甫【提点饶信刑狱行部问民疾苦荐循良劾奸贪决滞狱尝诣学宫讲说岁大旱请度牒缗钱以助赈恤疫疠大作剏药院疗之所活不可数讣】黄衮【玉山令有惠政尝以檄出民皆惊忧以为遂去及还老幼欢呼已而任满留之不获乃立祠绘像祀之】石纯臣【玉山令不畏高明不侮细微人不敢干以私凡得讼牒辄以笔抹其要处故无能为奸者】程逈【知上饶县政寛而明令简而信绥强扶弱导以恩义积年仇讼一语解去猾吏奸民皆感激悛悔賔礼贤士隠德潜善皆表而出之以励风俗】李由【玉山令以直道自任不受请托民有所讼不拘早暮到手即决终日坐防重门洞开上下之情无不通者】赵彦杉【嘉定间贵溪令亷以律己寛以抚民及代去百姓遮道攀辕请留涕泣送之】赵与懃【端平初知信州锄强梗蠲虐征治河梁新驿舍刬除宿蠧作新学校】赵逢龙【知信州守已俭约为政务寛恕抚谕恻怛一以天理民彛为言民以是不忍欺】章铸【淳祐中知信州创新学校重脩桥梁惠民之政一时大行委博士考古今増脩上饶志自撰记文】叶匪躬【永丰令政绩甚彰县之东懽陂久废匪躬复兴筑之至今民頼其利】曾从龙【宋末知信州尽心民事有戍卒行掠州境从龙置于法索得妇人衣命枭于市境内肃然】元卢天祥【至元中守信州兴学校崇诗书延儒生论理致刻六经图于石立两庑下】林兴祖【至正初知铅山州除豪民积年之害有惠政声誉籍甚元时循吏兴祖为首】辜中【至正中永丰令专尚德化不施刑罚百姓晏然民爱之如父母治行第一邑人立生祠刻石记之】荆思温【至正中玉山尹有善政泽民秩满民勒石颂德】夀安【至正中玉山尹创立书院以弦诵为教在任未久百废具兴后领兵讨贼死于难】宋详【至正间永丰尹兴学校务农桑筑陂防旱鄱阳冦至率兵御之民頼以安及代去父老勒石颂德】于大本【信州路总管贼犯信州大本以土兵备御城破被执至蕲水见贼伪主释命以官大本痛骂不屈遂遇害】本朝朱陵【洪武初玉山知县时兵革之后四顾萧然陵夙夜劳心于养民之政于是逃散者争先归业然后渐兴百废人以为难】徐中【洪武间广信知府持已亷洁措置有方严课生徒务臻成效民尝病涉脩桥以便之至今郡人谈前守之贤必以中为首称】徐良弼【洪武初贵溪知县时承平未久百姓离散良弼日勤忧恤民渐复业时赋外多杂科乃具申民瘼不从辄至府顿首涕泣言之获免民頼以安】方道【洪武初同知广信府有善政及民以绩最擢陞郎中事载彰善瘅恶録省志】袁泰【洪武间任铅山丞清慎爱民邑頼以安且崇文术兴举学校　省志】张迪【洪武间由御史知弋阳县亷明仁爱吏畏民怀后因坐前任事被逮县父老等千余人诣阙乞宥得还任　省志】郑庸【永乐初知铅山亷介不阿措置有法宿奸巨豪肃然畏服民皆信之有所事辄以手札召之无后期者】朱原贞【永乐中广信府同知尝督修宫宇民怀其德乐于趋事修学舍勉生徒倡立郡邑题名碑自为之记卒于官郡人无少长奔走流涕而送之】钱性【知广信府法制详明礼教兴举民不敢犯永乐丙申郡大水发公帑以赈昏垫全活者甚众民到于今颂之不衰　省志】徐仕宗【知贵溪县时邑圯于水夙夜经画脩治一新累年逋负奏析布绢田地坍决疏除税粮岁饥甚捐俸倡义赈恤之全活无算民戴其德任满无老穉争赴告留事闻特加禄秩治县至今人称其贤云　省志】林端【知玉山县亷介有为爱民如子虽严谨不容私谒而常爱接贤士耆老相询问是以闾阎无有能遁其情者省志】吴润【宣德间任广信知府宅心平恕政尚简约民咸德之　省志】谢琛【正统间上饶知县耿介有守平易近民　省志】李文殊【正统间广信知府亷静寡欲政简民安致仕去囊槖罄如至今郡人有余慕　省志】邓颙【正统间知永丰县鼎新文庙作兴士类劝农桑兴水利捕杀强冦遇害民咸哀之肖像于城隍庙祀焉事闻赠光禄卿諡恭毅　省志】姚堂【景泰间知广信府政尚简易民以安业尝録郡之先贤为立祠肖像置祭田访其后以奉祀事人是以贤之　省志】陶镕【天顺间知永丰县政尚平易而务抑强梗民畏而怀之殁于官室如悬罄几不举其丧人无远近争泣赙焉省志】金铣【天顺间广信知府文章博洽政事通敏凡百废悉举而新之　省志】吴浍【天顺间知弋阳县亷介不阿絶私谒政以得民心为本入觐锡锦衣一袭　省志】任泰【成化间知上饶县学优才赡为政得大体不事苛屑在任三年爱民养士百废具举以治行征卒于官人咸惜其用之不尽省志】陈惠【成化间广信知府外和内刚惟以爱民为本尝举右族公正耆士十六人优礼之与谋郡政未逾年政平讼理所侍惟二仆疾卒民哀之如父母殡殓无所资十六人为治其丧以归省志】谢士元【成化中知广信府刚明果决令在所必行时永丰坑盗猖獗亲率民兵御之身被重创而不顾卒靖大难政先革无所挠于势贵尤以振作斯文为己任增学舍五十余间暇则课试诸生在任四年境内乂宁士风丕变　省志】张昺【成化间知铅山县亷仁公勤通敏练达锄强去邪邑用大治省志】叶贽【治初广信知府有大度政令严明而行之以寛恕一时奸屏讼清四封内晏然　省志】丁玑【由进士中书任迁广信通判以风节自持政以敦化善俗为务甘澹泊终始不渝后以忧去省志】张汶【治初由举人任上饶县学教谕恬雅镇静有古人风士子咸率其教语后进必先器识校文主理胜奬勤警怠规条严密而人无间言　省志】卞谌【广信推官行端才敏政举刑清庭无留狱民有拨云见青天之颂　省志】汪滢【知玉山县寛简宜民清苦着节每食虀粥而已尝公出刻期未回妻子絶粮丞闻馈以米力郤之　省志】朱嘉会【以御史出知广信府时桃源盗炽大兵驻郡城百姓骚然嘉会抚绥经畧省科征简徭役惩惰吏事理民安秩满考绩父老号泣而别省志】曹琥【同知广信府坚忍清苦逆濠取茶芽及中官索方物皆力抗之民頼以苏息　省志】孙景云【知玉山县以亷能称政缋荗着未几卒于官妻钟氏自缢从之有司奏旌其节人谓景云刑家之化云省志】
　　流寓陆羽【唐复州竟陵人诏拜太子文学徙太常太祝不就寓居信州城北号东冈子性嗜茶环植数畆着茶经三篇后人祀为茶神】吴勔【唐元和间由水曹入翰林年四十即致仕初自延陵迁濮阳后乐贵溪山水之秀遂居焉好学善文后友人荐之不出】桂卿【自睦州徙贵溪仕南唐官至银青光禄大夫上柱国进司空】厐籍【武城人宋大中祥符间侍其父为铅山税官尝肄业于观音山崇夀院院有经纶堂画像于中】应舜臣【婺州人后徙居贵溪登宋庆厯进士官至太常少卿三司判官极言新法不便忤王安石出知洪州】李弥大【苏州人宋崇宁进士履行端方为一世之杰累官至工部尚书后以显谟阁学士致仕卜居于信之怀玉山】韩元吉【开封人维之子宋南渡后寓居上饶号南涧先生仕至吏部尚书师事尹焞与朱文公相善得吕祖谦为壻师友渊源为诸儒所推敬着愚戅録周易系辞等书】辛弃疾【歴城人号稼轩宋绍兴间金主亮南冦弃疾为义士耿京奉表来通高宗授以天平军掌书记未几京被杀弃疾遂留家铅山之期思渡累平剧贼歴官兵部侍郎枢密都承防卒家无余财仅遗平生诗词杂著书籍而已德祐初諡忠敏】晁谦之【澶州人渡江亲族离散谦之乃极力收恤因居信州仕宋官敷文阁学士卒葬铅山鹅湖子孙因家焉】周聿【青州人徙居上饶宋绍兴间召对陈经纶匡济策称防累官刑户部侍郎所着有春秋大义易说等书】郑望之【彭城人徙上饶少有文名宋靖康初再使金营后累官至吏部侍郎以徽猷阁直学士致仕弟资之亦居溪南仕至吏部侍郎】尹穯【兖州人宋建炎间自北归南徙居怀玉山后徙上饶愽学有文孝宗赐进士出身累官殿中侍御史后迁至諌议大夫】陆九渊【抚州金谿人徙居贵溪之象山与门人彭世昌等创斋舍以待四方学者来者辐凑学者称为象山先生又尝在鹅湖寺与兄九龄及朱熹吕祖谦相聚论议后人为立四贤堂】
　　人物唐方竦【弋阳人景云初进士累官鸾台侍郎开元中封禅为礼仪使容止闲雅宗叹其知礼封云亭侯】吴武陵【贵溪人勔子元和初进士仕为太学士后出为韶州刺史卒柳宗元贤其为人尝曰武陵刚健士也】王贞白【上饶人干宁初进士仕为校书郎未几退居田里工于诗有灵溪集】宋余安行【弋阳人所居有岩如月号石月先生歴官朝议大夫性笃孝亲丧庐墓名其亭曰无尽以着孝思所着有至言春秋传诸集】叶虞仲【玉山人通判江州持身甚亷欧阳脩尝有书与相徃来其邦人有解官归者遽斥田数十顷以夸虞仲虞仲笑曰吾贫甚不能办此请以二十柜书当之】许几【贵溪人少以诸生谒韩琦于魏琦勉入太学擢第知南陵县还民之托僧尼为奸者数百人以寳谟阁待制知郓州梁山泺多盗几籍十人为保使晨出夕归否则以告辄穷治无脱者几有吏干善理财尝四入户部官至尚书】沈邈【弋阳人举进士踈爽有治才庆厯初为侍御史时吕夷简罢相辅臣皆进官邈极论无功滥授爵及夏竦为枢密使又论其狡谲累官刑部郎中知延州】刘煇【铅山人嘉祐四年状元祖母没解官行丧礼有诸叔而嫡孙承重者自煇始尝买田以赡族人之贫者又结庐以处逺方从学之士所着有东归集】余应球【安行子崇宁间进士累官监察御史知无不言一时利害无不切中官至吏部员外郎后居亲丧不复仕所着有文集奏议又公端公彦亦安行从子俱知名当世】叶大用【玉山人绍圣间任武职金人侵汴大用从战阵于军前全躯以归高宗亲书拔身归国节义可尚八字牌面赐之嘉熈初授西京路兵马副都监】张宪【道陵之后绍圣初以武力絶伦中选为兴巡检募兵复衢州刘光世上其功拜武义大夫后迎高宗于济南拜武显大夫江南东路副总管没于阵官其二子】郑骧【玉山人元符进士靖康初知同州金人奄至或劝之逃避骧厉声曰吾职在守土有死而已城陷赴井死诏赠枢密直学士諡威愍】张叔夜【其先开封人徙永丰以防为兰州叅军画攻取策遂无羌患歴知济南斩羣盗数千进龙图学士金人南下为都总管率二子伯奋仲熊举兵勤王与金人转战而前至京师签书枢密院事不肯署推立张邦昌状金人怒执至军中北行不食扼吭而死绍兴初追諡忠文】余尧弼【上饶人政和中进士屡为丞令不尚威严而人皆化其德高宗时为御史中丞知无不言拜签枢密院叅知政事寻乞归家居十有六年不以贵骄乡里】张运【贵溪人宣和中擢进士为蓝山县尉有平寇功累迁通判鼎州张浚平贼杨么运力为多后知达州方大旱入境而雨奏除病民五事歴官大理少卿刑部侍郎狱为之空金人渝盟迁户部侍郎以专餽饷后以敷文阁待制奉祠卒赠少师】周世脩【玉山人宣和进士知兴国县有平盗功签书建康府后以能应办诸军台监交荐得对力陈诸将之失职者韪之】陈康伯【弋阳人宣和中进士歴官侍郎尚书绍兴中拜左仆射大学士进封福国公时金人举兵临江朝论汹惧康伯屹然不动指授方畧据要害民恃以安有古社稷臣之风及再相制出中外鼓舞都人懽呼加封鲁国公卒赠太师諡文正】周执羔【弋阳人宣和中举进士歴治郡县有古循吏风官至礼部尚书寳文阁学士立朝无朋比屡上疏劝辨忠邪纳諌诤孝宗嘉纳之平生手不释卷尤通于易】方畴【弋阳人建炎初进士绍兴改元上书言四宜忧十宜行一宜去又言择宗室为储贰除删定官后为建康通判卒有文集二十卷】徐人杰【玉山人绍兴初进士廷对惟以复仇为言忤秦桧意遂辞归后提举江西茶盐任满奉祠平生不治生产及没惟图书数箧而已所着有易传春秋发微及文集数卷】汪应辰【玉山人五岁知读书一经目不忘初名洋绍兴五年进士第一赐今名歴官秘书省正字以论和议忤秦桧出为建州通判奉祠桧死始还朝累迁权户部侍郎上书极论足食足兵之防后以敷文阁学士帅蜀一道晏然进吏部尚书卒諡文定子逵继登进士第仕至端明殿学士】申世宁【铅山人绍兴六年潘逵兵袭铅山父愈年七十未及出户遇贼贼意其有藏金欲杀之世宁年未冠亟引颈愿代父死贼感其孝两全之】王时敏【上饶人学有渊源兼该体用老于田里有处士之风着师说及语孟中庸大学说并杂文十卷朱熹为作墓志】周钦若【铅山人累世业儒初有声三舍间不就禄仕积书教子病亟索笔书二百余字戒四子曰吾平日教汝等非为干禄欲敦义厚俗耳时子幼妻虞藏之及子长出示之诸子感泣白父训于官给令守之数世同居庆元中旌其门】陈文蔚【上饶人号克斋朱熹门人讲学铅山著书立言得其师防趣高风雅操为乡邦所共仰卒祠于学】詹叔善【玉山人绍兴中进士拜奉议郎诸王教授仅满即求致仕夀皇嘉之官其子复赐诰有知止足励士风之语先时叔善筑书屋榜曰知止与诏语合人多题咏之又叔宁叔逈叔法叔羲皆其昆弟俱登进士第】韩大宁【玉山人绍兴中进士有经世志尝着续百将传及周易集注乾道间上书凯切上览而异之除知德兴县有惠政】刘允迪【玉山人隆兴中进士知德安县为政一本于儒术以惠爱得民后居家建义学以教族子弟及乡人之愿学者累官至朝奉郎叅议沿海制置便军事】施师点【上饶人十岁通六经乾道中以临安教授赐对言细民困穷乞免逋负诏从之假翰林学士使金于礼有所执金人骇愕后参知政事兼同知枢密院事与周必大恊心辅政惓惓搜访人才卒赠金紫光禄大夫所着有文集二十卷】韩祥【玉山人与弟补同登嘉定进士祥累官侍讲学士中书舍人补累官寳文阁学士兄弟俱以德行文章显名世称二韩理宗作诗赐祥又书翕和堂三大字赐之】黄从龙【永丰人嘉定中进士为郢州推官元兵入襄岘郢当要冲守将潜遁乃抱印登城大呼兵间曰张巡许远之事正在今日齧指书死战报国四字与子熈力战而死】赵蕃【其先郑州人曾祖旸以秘书少监提点坑冶寓信之玉山蕃以旸致仕恩补官寳庆初以太社令召三辞不起止于直秘阁致仕蕃性虽寛平乐易而刚介不可夺尝受学于朱熹】徐元杰【上饶人绍定五年南省廷对皆第一为崇政殿说书时权臣遭亲丧起复元杰极论其不可命遂寝累迁国子祭酒权中书舍人廷论无虑数十皆国家大政边鄙远虑忽暴疾转工部侍郎卒时以为中毒诏諡忠愍长子直方为起居郎兼侍讲次子直谅为吏部尚书】徐宗仁【永丰人淳祐进士歴官国子监主簿开庆初伏阙上书言悮国之罪不诛则用兵之士不勇累迁太府少卿兼侍讲徳祐初为吏部侍郎权礼部尚书卫益王走海上厓山兵败死焉】谢枋得【弋阳人号为叠山为人豪爽以忠义自奋寳祐中试经科除教授德祐初以江西招谕使知信州遣将与元兵战不利乃变姓名入建宁山中元初大臣屡荐辄辞有怒者逼以北行至元都问谢太后攒所及瀛国公所在再拜恸哭不食而死妻李氏擕二子在贵溪山中后被执亦自经死】元祝尧【上饶人博学能文延祐中进士为江山尹后陞无锡州同知所着有大易演义策学提纲】张宏纲【贵溪人早负才学歴官至集贤院大学士荣禄大夫柱国谥安惠封信国公】本朝龚斆【铅山人学问该博徳行笃实洪武初以明经为府学教授御史叶孟芳高其学行荐至京师迁国子司业寻陞祭酒卒于官】白天民【铅山人洪武初以明经为邑庠训导教人有方御史叶孟芳荐之曰学精德迈智虑过人才堪大用召至京师授广东肇庆知府果有政绩着闻】陈脩【弋阳人太祖戡定陈氏脩来归首授理官讲明律令寻迁兵部郎中赞定兵农之政疲敝复兴超拜吏部尚书脩明习经制建官均肇昭代之法卒于官】何敏中【洪武中以才行卓异任祁门知县上书言时政得失朝廷嘉之遣行人赐以樽酒陞徽州府知府后转嘉兴府所至有政声】游志逊【上饶人慷慨有俊才洪武间为广西兴安县丞入朝应制赋诗最佳擢监察御史举劾不避权豪尝以忠直见称后拜四川按察司佥事】杨广仁【上饶人读书识大体永乐间为虞城知县百废其兴民有火灾值风烈弗禁广仁以诚祷得大雨以熄后又雨潦将伤稼广仁斋沐祷之雨止尝以累系狱百姓相率诣阙白其寃得释及卒老穉遮道迎其丧而泣送之者千数百人】李奎【弋阳人永乐间歴任教官迁国子监学録正统间拜监察御史巡歴有声寻陞大理寺丞巡抚河南时流民聚众頼之以安迁右少卿巡抚畿内诸郡未几致仕卒居官亷洁优于文学屡上章疏切于时政】王增祐【贵溪人永乐间进士授监察御史歴陞佥事副使尝两奉敇审録重囚辨死罪以下三百余人全活者众进广西按察使致仕歴官四十余年善政无可訾议　省志】吴添麒【弋阳人永乐间进士尝奉使东鲁闽楚大藩清声昭著中外　省志】祝同【玉山人由监生任主事累官河南叅议以疾致仕召起布政使辞不就　省志】周旭鉴【贵溪人歴官黄岩知县锄强植弱振兴士类表倡风俗致瑞麦骈桑之应累官浙江叅政卒于官民争先赙奠柩还众皆缟素送数十里祠祀焉　省志】胡濬【铅山人正统末进士歴官杭州知府亷公有威不畏强御属邑富阳新城屡旱亟相视之为开渠筑牐引流灌溉民頼之郡有滞狱悉为剖决治行为天下第一杭人至今祀焉　省志】黄【弋阳人正统间进士授御史按歴西蜀直诸郡书考得宜振励有方郡邑有真御史之称歴陞四川广东按察使　省志】吕晟【永丰人景泰辛未进士歴陞防州知府柔顺和乐以孝行称于乡有司上其事诏旌其门　省志】高明【贵溪人景泰间进士拜御史巡按都城及河南直声振天下累陞南京佥都御史平州盐寇灭上杭剧盗皆树奇绩致仕卒诏谕祭葬　省志】王让【上饶人天顺末进士任吏科给事中在谏垣屡触忌讳不为祸福怵一时权贵深畏之有希风防诬奏之者朝廷反坐之后擢楚雄知府威惠并洽远人靡不怀服焉　省志】费瑄【铅山人举进士歴官贵州叅议忠孝睦友出于天性初以主事治水吕梁见上流有渠合刍土沿渠筑堤恒溃民苦征役乃募工改筑石堤西则筑坝以杀湍悍之势东则甃长衢以疏牵挽之壅于是漕兵穪便居民立庙祀之省志】姚明【贵溪人成化间进士授御史尝出按两浙岁饥发京储以赈或难之明曰为民而死吾不避也竟如请有中贵赠劔既拒之且削其岁餽金数千两或危之明曰吾为耳目官敢为身谋耶后陞陜西佥事卒　省志】娄谦【上饶人成化初进士任御史陞副使尝督两畿陜西学政以躬行实践为教士类风动时汪直有宠能祸福人谦絶不与之接直御之使逻校伺察竟莫可问陞四川布政使卒　省志】毕瑜【贵溪人成化初进士改庶吉士歴官工刑二曹擢山东提学佥事文学操履见重一时卒于官诸生哀之子济川第进士官编修　省志】郑龄【弋阳人登进士拜官工曹累四川布政使凡秩六进政誉日彰在川督粮饷缮兵甲剧盗野王刚就擒其绩尤伟寻擢都御史巡抚河南振宪度察风俗礼贤爱民颙然中州之望卒赐葬祭　省志】李镜【弋阳人登进士歴知岳州府锄梗植弱崇学博惠筑辰陵矶泄水垦田授民以居民深德之名曰李公隄陞去民不忍舍立生祠祀之后以河南按察转浙江布政使卒　省志】汪鳯【弋阳人少治经学为文汪洋浑厚自成一家登成化乙未进士官刑曹治狱明恕堂司章防多所草上出知漳州歴九载以仁恕称擢贵州左叅政卒四子俱登进士长僎工部郎中次俊礼部尚书伟侍郎佃编修　省志】姜绾【弋阳人举进士拜御史以直言谪判贵阳寻调庆远逋寇攻城绾计败之斩首二百级威震逺人东兰皆归侵地擢副使兵偹柳庆值思恩岑濬之乱仍率兵而一皷俘之用是荒陬向治以疾归起为河南按察使卒　省志】费宏【铅山人成化丁未进士第一授翰林院修撰靳贵谓其甫弱冠状元及第入内阁年四十有五在位多所匡正卒以不合去自国初及今以状元位宰相年与才俱茂而又得勇退之义者亦不多得矣　外史】姚文灏【贵溪人成化间进士歴官湖广提学佥事崇正学黜浮靡尝自谓所能者三毁誉不入请托不行贿赂不通而已所着有学斋稿等书　省志】吕翀【永丰人登进士累官给事中抗疏忤防杖于朝黜归瑾诛起为云南佥事四川副使卒　省志】詹轼【玉山人由进士授行人正德末以諌南巡受杖而死嘉靖初谕令録其子　省志】纪镛【由吏员授福建漳浦县丞正德丁丑南靖寇炽镛率兵与战斩首数千级乗胜抵其穴因遇害事闻赠官録其子　省志】
　　列女罗氏【名妙安元弋阳人能谙诵列女传年二十归郑琪琪家世宦族同居百余日罗执妇道无间言琪以军功擢铅山州判官罗封宜人至正末信州陷罗取所佩刀淬砺令铦琪问何为对曰时事如此万一遇难为自全计耳已而兵至罗自刎死】翁氏【永丰人周德成妻年二十五抚幼奉姑守节又玉山叶德彰妻王氏夫早亡守节俱洪武间受旌　省志】徐氏【永丰传彦恭妻年二十六夫亡无子以侄为嗣生孙侄又亡抚孙守志始终一节永乐间诏旌其门　省志】刘氏【永丰人郑友东妻友东出戍早亡刘年二十五子甫周且兵乱公姑为仇家所杀以礼葬之守节无玷永乐间诏旌其门　省志】邹氏【贵溪万全保妻年十九全保卒无子水浆不入口数日既而事舅姑尽孝舅姑卒丧葬如礼孀居一致知县梁孟岳以事闻请旌表未报而卒　省志】罗妙法【千户罗仁女年十六许配曹氏子徃苏州道卒遂誓不嫁父母不能夺老而卒家人绘像祀之　省志】施氏【名贞上饶王伯刚妻年十九而伯刚卒人或以无子挠之施以死辞居常闭门一婢相守寂如也抚教继子辅为增城知县卒年七十有八人无间言　省志】郑氏双节【上饶人祝氏名临姑归孔贯年二十六而孔贯亡刘氏名锦云归麒年二十九而麒亡姑妇相继守节完璧以终都穆为作双节妇传　省志】陈氏【上饶人归龚润润举乡试上春官天顺癸卯之变死焉陈时年少甘贫守节不以无子故异其心　省志】刘氏【上饶汪芳妻芳废疯痿谋更遣之刘泣曰夫贫且疾妾命也敢不以死从佣纺绩以给朝夕正德庚午桃源贼至刘防芳不忍去贼欲辱之不从斩芳首以胁骂声益厉遂遇害　省志】团氏【上饶郑防妻桃源贼至团度难兼免使夫畀其姑先走自负子从之不及被执贼欲汚之绐求缓乃并其子俱赴水死省志】朱氏【上饶人归欧阳福祐年二十三而寡姑难其少且贫讽使更适矢死不从姑病革刲股疗之比卒哭之甚恸遇异人指以古厝人谓孝感所致云　省志】叶氏【永丰人归上饶周瑗年十八夫卒无子嗣其侄志垂老不渝节操侄妇俞氏者亦无子早寡清苦守节叶实倡之也　省志】毛氏【玉山詹清妻年二十二清没遗腹生子杓垢容恶服誓不再嫁姑徐久瘫患毛与共寝浣涤檅恶孝谨备至　省志】张氏【铅山费珣妻珣领乡荐未第卒张剪发入敛居三十余年节操如一事闻旌表其门　省志】钟氏【浙江上虞人玉山知县孙景云妻也治十五年景云卒于官钟哀恸迫切自缢以从提学副使邵寳为之立亭以纪其事于石　省志】祝氏【铅山人傅冈妻傅没祝年二十六姑议欲改嫁祝泣辞甚确姑竟欲夺而嫁之聘至祝佯为闭门检饬状竟赴江抱石而死是秋大旱知县张昺祷之不应乃集诸耆老问其故有以祝氏节义告者昺即具牲醴为文亲诣死所祭奠是夕大雨祝之死节处水深莫测后涌塞成洲俗因呼为节妇洲　省志】蒋氏【名善铅山人适弋阳苏荣年二十八夫亡抚孤守节有司闻于朝旌其门　省志】虞氏【弋阳人李元顺妻也正德壬申流贼剽掠元顺挈家以逃贼势迫虞度难免拔簪遗犬曰吾分死矣决不受辱子为全母计耳果被执且哭且骂声益厉贼杀之　省志】危氏【贵溪闻一贯妻正德壬申桃源贼剽掠危度难免顾谓夫曰祸迫矣夫全老祖我负二子且逃后为贼所执出首饰祈免贼取之复逼以去危乃骂曰吾儒家妇岂为狗彘从耶贼杀其幼子胁之奋骂愈厉遂遇害事闻旌其门　省志】丘氏【贵溪人年十四归邵节甫八年节以苦学得疾卒丘哀毁欲死虑嗣飬无主乃截发矢志年六十三卒祭酒鲁铎挽以诗有泉台无愧见良人之句省志】李氏【弋阳人黄观妻年二十夫丧守节有司高其行奏请旌表之　省志】
　　仙释张道陵【汉留侯良八世孙生于天目山学长生之术退隠于山章帝和帝累召不起久之徧游名山东抵兴安云锦溪升高而望曰是有异境遂沂流而之云锦洞有仙岩焉炼丹其中三年青龙白虎旋绕于上丹成饵之时年六十容貌益少又得秘书通神变化驱除妖鬼后于蜀之云台峰升天所遗经箓符章并印劔以授子孙其四代日盛复居此山歴代重之今其子孙世袭真人】张留孙【贵溪人少时入龙虎山为道士有相者谓曰神仙宰相也元世祖时从天师张宗演入朝世祖与语称旨留侍阙下世祖尝亲祠幄殿忽风雨暴至留孙祷之即止授为教宗师居崇真宫时天下大定与民休息留孙因论治道贵清净之防深契上衷加号大宗师武宗时陞大真人】自清【宋绍兴中居大山寺其性疎□屡被师责一日谓师曰弟子欲往京都见天子愿假一乘师怒曰粪箕扛汝自清即成一偈云粪箕扛出轿擡回优鉢罗花向日开但愿老僧高着眼管教平地一声雷遂辞去忽一日乘传至奉勅重整山门赐号曰云风和尚】















　　明一统志卷五十一
&lt;史部,地理类,总志之属,明一统志&gt;
　　钦定四库全书
　　明一统志卷五十二
　　明　李贤等　撰
　　南康府【东至饶州府鄱旸县界二百里西至九江府徳安县界六十里南至南昌府新建县界一百二十里北至九江府徳化县界五十里自府治至南京一千三百二十里至京师四千七百六十五里粮七万石零】
　　建置沿革禹贡荆二州之域天文斗分野春秋为吴楚之地战国属楚秦属九江郡汉为海昏彭泽二县地属豫章郡晋属浔阳郡宋齐因之隋唐属江州宋太平兴国中置南康军治星子县元为南康路本朝为南康府领县四
　　星子县【附郭本汉彭泽县地属豫章郡晋以后并因之五代时杨吴置星子镇属德化县因境内有落星石故名宋陞为县属江州寻置南康军元仍旧本朝因之编户二十八里】都昌县【在府东一百二十里本汉彭泽县地属豫章郡晋属浔阳郡唐初置都昌县属浩州寻废浩州以都昌属江州大厯间徙治彭蠡湖之东属饶州宋改属南康军元仍旧本朝因之编户五十九里】建昌县【在府西南一百三十里本汉海昏县地属豫章郡东汉置建昌县晋以海昏县省入仍属豫章隋属洪州唐初于县置南昌州寻废州以县仍属洪州宋属南康军元陞为建昌州本朝仍改为县编户八十六里】安义县【在府城西南二百二十五里正德十一年以建昌县安义等乡山贼啸聚割安义卜邻南昌依仁控鹤五乡置为县以乡得名编户五十六里】
　　郡名星渚【以地名】匡庐【以山名】
　　形胜控五岭而压三吴滙岷江而潴彭泽【栖贤寺记】庐山南国之德镇【梁元帝碑】匡庐奇秀甲天下【唐白乐天草堂记】负匡庐面彭蠡【南康志】千山拥庐岳百水会宫亭【宋徐俯诗】
　　风俗南方之俗其在康哉【宋赐南康郡名诏】挹先儒淳固慤实余风【宋吕祖谦白鹿书院记】俗朴讼稀民贫土瘠【宋黄唐谢表】
　　山川玉京山【在府西七里晋陶潜诗畴昔家玉京指此】鳯凰山【在府西南一十里水涨山浮若鳯凰然】东古山【在府西南一十里上有东古寺】西古山【在府西南一十里上有西古寺】鸡笼山【在府西一十五里傍有二石一赤一青望之如鸡笼然山下有潮泉晷刻不差朔朢尤大】洪井山【在府西二十里世传葛洪炼丹于此】庐山【在府西北二十里古名南障世传周武王时匡俗兄弟七人结庐隠居于此故名其山叠嶂九层崇岩万仞周五百余里实南方巨镇也道书为第八洞天山有凌霄狮子诸峯云覆之其状尤显唐李白庐山谣庐山秀出南斗傍屏风九叠云锦张影落明湖青黛光金阙前开二峯长银河倒挂三石梁香鑪瀑布遥相望回崖沓嶂凌苍苍翠影红霞隠朝日鸟飞不到吴天长宋欧阳脩有庐山高诗】黄龙山【在府南三十里相传唐广明中有黄龙见于此】龙塘山【在府西北三十里峯峦秀拔环抱湖湾】象山【在府西南四十里以形似名】屏风山【在府西北四十里丹崖紫壁萦绕磅礴如屏障然】鞋山【在府北六十里独立湖水中其形如鞋】钓矶山【在都昌县治南相传晋陶侃防时垂钓于此后得一梭化为龙去】石壁山【在都昌县治西南傍临大江有石如壁刘宋谢灵运尝居此有石壁精舍诗云昏旦变气候山水含清晖清晖能娱人游子澹忘归】大矶山【在都昌县治西一名望仙山顶有平石世传晋许旌阳防宅飞升时苏躭曽于此望焉】芙蓉山【在都昌县北一十里其山峦大小相对如芙蓉然】阳储山【在都昌县东四十里居众山之南谓其阳气所钟故名】元辰山【在都昌县西四十里道书以为第五十一福地苏躭曾居此炼丹故又名苏山】山【在都昌县北七十里山形偃伏如】狂山【在都昌县东南八十里晋时有仕宦不逹者佯狂于此故名】左蠡山【在都昌县西北八十里临彭蠡湖东故名】华山【在都昌县东北九十里以其突然峭防高压众山拟之太华】黄金山【在都昌县东北一百里山顶有龙湫岁旱祷雨多应】鳯栖山【在建昌县西一十五里山势旋伏状如栖鳯】将军山【在建昌县北一十六里山有樊将军庙旧名军山】云居山【在建昌县西南三十里其山纡回峻极上常出云故名云居一名欧山世传欧岌先生得道于此】长山【在建昌县西南五十里与龙安山相对宋岳飞屯兵于此李成屯兵于龙安之北飞望成军阵势遂邀之于楼子庄】回城山【在建昌县西五十里中有高峯峨然如城郭】城门山【在建昌县西八十里山形双峙远望如城门中有飞泉溉田甚广】兆州山【在建昌县西南二百一十里崖巘磊落其形如兆下多良田民居有如州郭故名】石镜峯【在府西二十六里有一圆石悬崖明净照人见影隠见无时宋谢灵运诗攀崖照石镜即此】五老峰【在庐山五峯如五老相连故名唐李白尝筑居于此诗云庐山东南五老峯青天削出金芙蓉九江秀色可揽结吾将此地巢云松宋苏辙诗五老高贤不入城开轩肯就使君迎坐中莫着闲賔客物外新成六弟兄】紫霄峰【在庐山之西昔禹刻石在石室中极深险曩有好事者缒而下摹得百余字皆不可辩仅有鸿荒漾余乃撵六字可识今石室迷不知处宋朱熹诗此日发高处千岩锦树稠无人嘲落防有客赋悲秋忽忽尘中老匆匆物外游江湖空极目不尽古今愁】香鑪峯【在庐山其形圆耸常出云气唐李白诗日照香炉生紫烟遥看瀑布挂长川飞流直下三千尺疑是银河落九天】双剑峯【在庐山与香炉峯相对宋朱熹诗双剑峯高削玉成芒寒色淬晓霜清脑脂压眼人高卧谁斩天骄致太平】上霄峰【在庐山昔秦始皇登之谓其与霄汉相接故名】銕舡峰【在庐山世传许旌阳与吴猛乘銕舡二龙挟行戒舟人瞑目勿视至紫霄峰茂林戞击有声舟人窃视之龙即委去舡堕于此下有艑底池】梅仙峯【在建昌县南六十里相传汉梅福得道之所】迎春岭【在府治西与少府岭相接】师林岭【在府西南三十里旧有宋陈凖石室书堂在其下】黄石岩【在五老峯旧传黄石公游息之所】雨巗【在庐山之南其岩窈而深上有流泉直至岩下以崖石崭岩又能出云气为雨泽故取傅岩为霖之义名之】白云洞【在府西四十里洞在山顶白云常出入其间洞口有白云庵】仙居洞【在府北四十五里两山相翼冈岭重复并涧而行宛若洞府故名宋钱闻诗仙客神人几度行环山岌嶪似重城有门不掩寒溪月终日水流无尽声】楚王谷【在庐山昔秦始皇并吞六国楚康王避难于此】锦绣谷【在庐山三春花开红紫匝地如锦绣然】青牛谷【在五老峯下世传道士洪志乘青牛得道于此唐杨衡诗随云步入青牛谷青牛道士留我宿南唐时郑元素亦隠于此】屏风叠【在庐山自五老峯而下九叠如屏李白诗有一往屏风叠之句一名九叠屏】落星石【在府南五里湖中旧传有星堕水化为石高五丈许宋蒋之奇诗今日湖中石当年天上星】华盖石【在府北二十里宋朱熹名以华盖仍书风雩二字刻石上有诗云醉扶藜杖少盘桓四绕烟萝手自扪此石至今无处问秪应来自太防垣】彭蠡湖【在府东南一名宫亭一名澜左里一名鄱阳濶四十里长三百里巨浸弥漫中有鴈泊小湖西接南昌东抵饶州北流入于江禹贡东滙泽为彭蠡是也宋谢灵运诗攀崖照石镜牵叶入松门三江事多往九理空存唐李白诗谢公之彭蠡因此游松门余方窥石镜兼得穷江源前赏迹可见后来道空存而欲继风雅岂惟清心防云海方助兴波涛何足论】钱家湖【在府治西南昔有巨室钱氏居此傍故名】落星湖【在彭蠡湖西北湖有小山相传星坠水所化陈王僧辩破侯景落星湾又宋孟太后过落星寺舟覆宫人溺死者十数惟太后舟无虞皆此处】明月湖【在建昌县西四十里其水涵澄澈莹然如月】新开河【在都昌县治西宋绍圣间邑宰言都昌边湖风涛不时请开此河以便舟楫且避大小矶水之湍急】修水【在建昌县治南源出南昌府宁县幕阜山远而径达于江故名郭璞云有水名脩有鱼名鯈天下大乱此地无忧邑人称为西河】防带水【在建昌县治前以其暎带于县之东西故名】布水【在建昌县西四十里以欧山有湫泽其涌泄垂流三十余丈形如曳布故名】鸾溪【在府西二十五里源出上霄峯昔人以是山有翔鸾展翼之势因以名溪】石镜溪【在府西二十六里金输峯之侧宋李彭诗石镜溪边树金轮峯上云】龙溪【在府西南三十里旧有龙溪镇】珠溪【在建昌县东一十五里相传汉元和间有珠出水中】石桥潭【在府西一十二里唐陆羽茶经以是水为天下第六】龙潭【在云居山真如寺前东西各一岁旱祷雨多应宋蒋之奇云居谣白云起于东西之龙潭即此】洪井【在府北一十八里世传晋葛洪炼丹处】七靖井【在建昌县晋永嘉中旌阳令许逊尝炼丹于艾城之黄龙山有蛟魅为渊薮辄作洪水欲漂丹室逊擒之钉于石壁还郡时海昏有巨蛇据山为穴吐气为云逊诛之法北斗七星每靖置一靖井以镇之譛曰海昏之地府属当阳南昌之州龙安之塲上缭艾县古城之冈地连蛇穴侵截川江占其地土防民之殃于今立靖万古吉祥】五井【俱在都昌县境内相传五代范越鳯过此喜其地合五行故浚之】青石井【在建昌县南一百里其水清冷可爱】谷帘泉【在府西一十里其水如布巗而下者三十余唐陆羽茶经品其水为天下第一宋王禹偁诗泻从千仞石寄逐九江船迢递康王谷尘埃陆羽篇何当结茅屋长在水前】瀑布泉【在庐山开先寺西唐李白诗西望香炉峯南见瀑布水挂流三百丈喷壑数十里歘如飞电来隠若白虹起初惊河汉落半洒云天里仰观势转雄壮哉造化功海风吹不断江月照还空】云液泉【在府西三十五里山多云母石泉甘且清盖云母滋液所致故名】卓剑泉【在建昌县南四十里广福观世传许逊斩蛇淬剑于此】吴猛泉【在建昌县治西方舆胜览云人有疮疾或饮或洗皆愈】野老泉【在都昌县治南清隠寺山顶水出石罅中清冽甘洁大旱不涸宋苏轼苏辙黄庭坚尝游此】温泉【在建昌县西八十里四时温暖患疮疾者洗之多愈】墨池【在府西二十五里行寺侧晋右军王羲之洗墨于此】磨剑池【在建昌县北五里冷水观前相传晋许逊断蛇时尝磨剑于此】爱莲池【在府治后宋守周敦頥凿池种莲其中】玉涧【在府北一十里宋朱熹诗欲把瑶琴过玉溪朗然清夜月明时秪今已是无心乆却怕山前荷蒉知】西涧【在府治西一十八里宋刘焕尝乘黄犊徃来其地山僧结茅以待之因号西涧居士朱熹守郡时作亭其上取黄庭坚诗谁能四十年保此清净退榜曰清净退庵】蛇骨洲【在都昌县东南一十七里晋永嘉中有蛇长三十余丈断道以气吸人被吞噬者盖百数许逊有神术率弟子往杀之聚骨成洲】莲花洲【在建昌县西江心五里谚云莲花到县前建昌出状元】昭德源【在府治北延真观下宋朱熹诗景幽人迹少惟有此源长水接天池緑花开绣谷香僧闲多老大寺古半荒凉却怪寻山客何由到上方】陈令塘【在都昌县治南唐咸通初县令陈可大筑以阻潦水】石堤【在府治南临大江当舟楫往来之冲风作舣泊无所宋元祐中郡守吴审礼始栅木为障崇宁中孙乔年以石为堤内浚二隩可容千艘岁乆浸圯绍兴末朱熹来为守岁适歉遂捐金募饥民増筑之】捍水堤【在建昌县治南唐县令何易于筑县西二里又有堤乃县令孙永筑】
　　土产石斛　葛布　蛤粉　茶　石耳【俱星子县出】
  </div>
  <div class="pagination">
   <a href="明一统志_page24.html">
    上一页
   </a>
   <span>
    ...
   </span>
   <a href="明一统志_page20.html">
    20
   </a>
   <a href="明一统志_page21.html">
    21
   </a>
   <a href="明一统志_page22.html">
    22
   </a>
   <a href="明一统志_page23.html">
    23
   </a>
   <a href="明一统志_page24.html">
    24
   </a>
   <span class="current-page">
    25
   </span>
   <a href="明一统志_page26.html">
    26
   </a>
   <a href="明一统志_page27.html">
    27
   </a>
   <a href="明一统志_page28.html">
    28
   </a>
   <a href="明一统志_page29.html">
    29
   </a>
   <a href="明一统志_page30.html">
    30
   </a>
   <span>
    ...
   </span>
   <a href="明一统志_page26.html">
    下一页
   </a>
  </div>
  <div class="pagination">
   <a href="index.html">
    返回目录
   </a>
  </div>
 </body>
</html>
